{
  "newspaper_id": "bbccomsinhala",
  "url": "https://www.bbc.com/sinhala/sri-lanka-66027543",
  "time_ut": 1687830285.0,
  "original_lang": "si",
  "original_title": "\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1: \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4 \u0dc3\u0dc4 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0daf?",
  "original_body_lines": [
    "\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1: \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4 \u0dc3\u0dc4 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0daf?27 \u0da2\u0dd6\u0db1\u0dd2 2023\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dd9\u0db1\u0dca \u0dc0\u0dbb\u0dd2\u0db1\u0dca \u0dc0\u0dbb \u0dc4\u0db8\u0dd4 \u0dc0\u0dd6 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0dc3\u0dc4 \u0d92\u0dc0\u0dcf\u0dba\u0dda \u0d9a\u0dd0\u0dab\u0dd3\u0db8\u0dca\u0dc0\u0dbd \u0d85\u0dc3\u0dcf\u0dbb\u0dca\u0dae\u0d9a\u0dad\u0dca\u0dc0\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc3\u0d9a\u0dc3\u0dca \u0d9a\u0dd9\u0dbb\u0dd4\u0dab\u0dd4 \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dca \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8 \u0da2\u0dd6\u0db1\u0dd2 22 \u0dc0\u0db1 \u0daf\u0dcf \u0d9a\u0ddc\u0dc5\u0db9 \u0daf\u0dd3 \u0dc3\u0dd2\u0daf\u0dd4\u0dc0\u0dd2\u0dba. \u0d91\u0dba \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dbb \u0dad\u0dd2\u0db6\u0dd4\u0dab\u0dda \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0dc3\u0dc4 \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0db3\u0dc4\u0dcf \u0dc0\u0db1 \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba (CHRD), \u0d85\u0dad\u0dd4\u0dbb\u0dd4\u0daf\u0dc4\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d91\u0d9a\u0dad\u0dd4\u0dc0 (FOD), \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dca\u200d\u0dbb\u0da2\u0dcf\u0dad\u0db1\u0dca\u0dad\u0dca\u200d\u0dbb\u0dc0\u0dcf\u0daf\u0dba \u0dc3\u0db3\u0dc4\u0dcf \u0db8\u0dcf\u0db0\u0dca\u200d\u0dba\u0dc0\u0dda\u0daf\u0dd2\u0dba\u0ddd (JDS) \u0dc4\u0dcf \u0dc3\u0dad\u0dca\u200d\u0dba \u0dc3\u0dc4 \u0dba\u0dd4\u0d9a\u0dca\u0dad\u0dd2\u0dba \u0dc3\u0db3\u0dc4\u0dcf \u0dc0\u0db1 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba (ITJP) \u0dc0\u0dd2\u0dc3\u0dd2\u0db1\u0dca \u0dba. \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0 \u0db1\u0db8\u0dca \u0d9a\u0dbb \u0dad\u0dd2\u0db6\u0dd4\u0dab\u0dda, \"\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0dc4\u0dcf \u0d85\u0dc3\u0dcf\u0dbb\u0dca\u0dae\u0d9a \u0d9a\u0dd0\u0dab\u0dd3\u0db8\u0dca\" \u0dba\u0db1\u0dd4\u0dc0\u0dd9\u0db1\u0dd2.\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca, \u0dc0\u0dd2\u0dc0\u0dd2\u0db0 \u0d9a\u0dcf\u0dbd\u0dc0\u0d9a\u0dc0\u0dcf\u0db1\u0dd4\u0dc0\u0dbd \u0d87\u0dad\u0dd2 \u0dc0\u0dd6 \u0d9c\u0dd0\u0da7\u0dd4\u0db8\u0dca\u0dc0\u0dbd\u0dd2\u0db1\u0dca \u0db4\u0dc3\u0dd4 \u0dc4\u0db8\u0dd4 \u0dc0\u0dd6 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0db4\u0dd2\u0dc5\u0dd2\u0db6\u0db3 \u0dbb\u0da2\u0dba \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0d86\u0d9a\u0dcf\u0dbb\u0dba \u0dc3\u0dc4 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dba\u0dd4\u0dad\u0dd4 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db8\u0dcf\u0dbb\u0dca\u0d9c\u0ddd\u0db4\u0daf\u0dda\u0dc1\u0db1 \u0db4\u0dd2\u0dc5\u0dd2\u0db6\u0db3 \u0dc0\u0dd2\u0dc3\u0dca\u0dad\u0dbb \u0d9a\u0dbb\u0dba\u0dd2.\u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0d9a\u0dca \u0dba\u0db1\u0dd4 \u0d9a\u0dd4\u0db8\u0d9a\u0dca \u0daf?'\u0dc3\u0db8\u0dd6\u0dc4 \u0db8\u0dd2\u0db1\u0dd3 \u0dc0\u0dc5\u0d9a\u0dca' \u0dba\u0db1\u0dd4 \u0d9a\u0dd4\u0db8\u0d9a\u0dca\u0daf\u0dd0\u0dba\u0dd2 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db1\u0dd2\u0dbb\u0dca\u0dc0\u0da0\u0db1\u0dba\u0d9a\u0dca \u0db1\u0dd0\u0dad. \u0d91\u0db1\u0dd2\u0dc3\u0dcf, \u0d91\u0dba \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dd2\u0dbb\u0dd3\u0db8\u0dda \u0daf\u0dd3 \u0d85\u0db7\u0dd2\u0dba\u0ddd\u0d9c\u0dba\u0d9a\u0dca\u0db6\u0dc0\u0da7 \u0db4\u0dad\u0dca\u0dc0\u0dd9\u0dba\u0dd2.\u0db6\u0dc4\u0dd2\u0dbb\u0dca \u0db1\u0dd3\u0dad\u0dd2\u0d9a, \u0dbd\u0d9d\u0dd4 \u0dc4\u0ddd \u0d85\u0dad\u0dca\u0dad\u0db1\u0ddd\u0db8\u0dad\u0dd2\u0d9a \u0d9d\u0dcf\u0dad\u0db1 \u0dc3\u0dcf\u0dbb\u0dca\u0dae\u0d9a \u0dbd\u0dd9\u0dc3 \u0dc0\u0dc5\u0d9a\u0dca\u0dc0\u0dcf\u0dbd\u0dd3\u0db8 \u0dc3\u0dc4 \u0dc0\u0dd2\u0db8\u0dbb\u0dca\u0dc1\u0db1\u0dba \u0db4\u0dd2\u0dc5\u0dd2\u0db6\u0db3 \u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd3\u0db1\u0dca\u0d9c\u0dda \u0d85\u0dad\u0dca\u0db4\u0ddc\u0dad (Minnesota Protocol) \u0dc4\u0dcf \u0d85\u0dad\u0dd4\u0dbb\u0dd4\u0daf\u0db1\u0dca \u0dad\u0dd0\u0db1\u0dd0\u0dad\u0dca\u0dad\u0db1\u0dca \u0db4\u0dd2\u0dc5\u0dd2\u0db6\u0db3 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0d9a\u0ddc\u0db8\u0dd2\u0dc3\u0db8\u0dda (ICMP) \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8 \u0dc3\u0dc4 \u0dc0\u0dd2\u0db8\u0dbb\u0dca\u0dc1\u0db1\u0dba \u0db4\u0dd2\u0dc5\u0dd2\u0db6\u0db3 2020 \u0db6\u0ddd\u0dbb\u0dca\u0db1\u0dca\u0db8\u0dad\u0dca \u0db8\u0dd6\u0dbd\u0db4\u0dad\u0dca\u200d\u0dbb\u0dba (Bournemouth Protocol) \u0dba\u0db1 \u0dbd\u0dda\u0d9b\u0db1\u0dc0\u0dbd\u0da7 \u0d85\u0db1\u0dd4\u0dc0 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0d9a\u0dca \u0dba\u0db1\u0dd4, \"\u0db8\u0dbb\u0dab\u0dba \u0dc3\u0dd2\u0daf\u0dd4 \u0dc0\u0dd6 \u0d86\u0d9a\u0dcf\u0dbb\u0dba\u0dda \u0dc3\u0dc4, \u0dc4\u0ddd \u0dc3\u0dd2\u0dbb\u0dd4\u0dbb\u0dd4 \u0db6\u0dd0\u0dc4\u0dd0\u0dbb \u0d9a\u0dd2\u0dbb\u0dd3\u0db8\u0dda \u0d9a\u0dca\u200d\u0dbb\u0db8\u0dba\u0dda \u0db1\u0dd3\u0dad\u0dca\u200d\u0dba\u0dcf\u0db1\u0dd4\u0d9a\u0dd6\u0dbd \u0db7\u0dcf\u0dc0\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0db8\u0dbb\u0dca\u0dc1\u0db1\u0dba \u0d9a\u0dc5 \u0dba\u0dd4\u0dad\u0dd4 \u0dc3\u0dd2\u0dbb\u0dd4\u0dbb\u0dd4 \u0dc0\u0dc5 \u0daf\u0db8\u0dcf \u0dad\u0dd2\u0db6\u0dd9\u0db1 \u0dc3\u0dca\u0dae\u0dcf\u0db1\u0dba\u0d9a\u0dd2.\"\u0db1\u0db8\u0dd4\u0dad\u0dca \u0dc0\u0dc3\u0d82\u0d9c\u0dad, \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dd2\u0db4\u0dad\u0dca \u0dc0\u0dd0\u0db1\u0dd2 \u0d85\u0dc0\u0dc3\u0dca\u0dae\u0dcf\u0dc0\u0dbd \u0daf\u0dd3 \u0daf \u0d87\u0dad\u0dd0\u0db8\u0dca \u0dc3\u0dd2\u0dbb\u0dd4\u0dbb\u0dd4 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dc0\u0dbd \u0db8\u0dd2\u0dc4\u0dd2\u0daf\u0db1\u0dca \u0d9a\u0dd2\u0dbb\u0dd3\u0db8 \u0dc3\u0dd2\u0daf\u0dd4 \u0d9a\u0dbb\u0dba\u0dd2.\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd3 \u0dc3\u0dcf\u0d9a\u0da0\u0dca\u0da1\u0dcf \u0d9a\u0dbb\u0db1 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dba\u0db1\u0dd4, \u0d85\u0dc0\u0dc3\u0db1\u0dca \u0dc0\u0dad\u0dca\u0db4\u0dd2\u0dc5\u0dd2\u0dc0\u0dd9\u0dad\u0dca \u0dc4\u0ddd \u0db4\u0dc0\u0dd4\u0dbd\u0dda \u0d85\u0dba\u0d9c\u0dda \u0d85\u0db1\u0dd4\u0daf\u0dd0\u0db1\u0dd4\u0db8\u0d9a\u0dd2\u0db1\u0dca \u0dad\u0ddc\u0dbb \u0dc0 \u0dc4\u0dcf \u0d91\u0db8 \u0db8\u0dd2\u0dc4\u0dd2\u0daf\u0db1\u0dca \u0d9a\u0dd9\u0dbb\u0dd9\u0db1 \u0d85\u0dba \u0db8\u0dd2\u0dba\u0dba\u0dcf\u0db8 \u0db4\u0dd2\u0dc5\u0dd2\u0db6\u0db3 \u0dc3\u0dad\u0dca\u200d\u0dba\u0dba \u0dc4\u0dd9\u0dc5\u0dd2 \u0db1\u0ddc\u0d9a\u0dbb, \u0db6\u0ddc\u0dc4\u0ddd \u0daf\u0dd4\u0dbb\u0da7 \u0dc4\u0ddc\u0dbb \u0dbb\u0dc4\u0dc3\u0dda \u0dc3\u0dd2\u0daf\u0dd4 \u0d9a\u0dbb\u0db1 \u0dbd\u0daf \u0db7\u0dd6\u0db8\u0daf\u0dcf\u0db1\u0dba\u0db1\u0dca \u0dba.\u0d85\u0dad\u0dd4\u0dbb\u0dd4\u0daf\u0dc4\u0db1\u0dca\u0dc0\u0dd6\u0dc0\u0db1\u0dca \u0db4\u0dd2\u0dc5\u0dd2\u0db6\u0db3 \u0d9a\u0dcf\u0dbb\u0dca\u0dba\u0dba\u0dcf\u0dbd\u0dba (OMP) \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd3\u0db8\u0dca \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1\u0dc0\u0dcf\u0daf?''\u0db4\u0dd4\u0dc5\u0dd4\u0db1\u0dca \u0d8b\u0da9 \u0dad\u0dd2\u0dba\u0dbd\u0dcf \u0db8\u0dcf\u0dc3 \u0dad\u0dd4\u0db1\u0d9a\u0dca \u0dc4\u0daf\u0db4\u0dd4 \u0daf\u0dbb\u0dd4\u0dc0\u0dcf\u0dc0 \u0dad\u0db8\u0dba\u0dd2 \u0db4\u0dd0\u0dc4\u0dd0\u0dbb\u0d9c\u0dd9\u0db1 \u0d9c\u0dd2\u0dba\u0dda''\n\n\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\n\n\n\n\n\n\n\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dd9\u0db1\u0dca \u0db8\u0dd9\u0dad\u0dd9\u0d9a\u0dca \u0dc4\u0db8\u0dd4\u0dc0\u0dd3 \u0d87\u0dad\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca 20\u0d9a\u0dca \u0db4\u0dd2\u0dc5\u0dd2\u0db6\u0db3 \u0dc0 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0dc0\u0dd2\u0dc3\u0dca\u0dad\u0dbb \u0d9a\u0dbb \u0dad\u0dd2\u0db6\u0dd9\u0db1 \u0d85\u0dad\u0dbb \u0d92\u0dc0\u0dcf \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a 11\u0d9a\u0dca \u0db4\u0dd4\u0dbb\u0dcf \u0dc0\u0dd2\u0dc3\u0dd2\u0dbb\u0dd3 \u0d87\u0dad.\u0db8\u0dd9\u0db8 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca\u0d9c\u0dd9\u0db1\u0dca \u0db6\u0dc4\u0dd4\u0dad\u0dbb\u0dba\u0d9a\u0dca \u0dc4\u0db8\u0dd4 \u0dc0\u0dd3 \u0dad\u0dd2\u0db6\u0dd9\u0db1\u0dca\u0db1\u0dda \u0d85\u0dc4\u0db9\u0dd4 \u0dbd\u0dd9\u0dc3 \u0db6\u0dc0 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0dc3\u0dd4\u0dc3\u0dcf\u0db1\u0dba \u0d9a\u0dd4\u0dc5\u0dd4\u0dab\u0d9a\u0dca \u0d89\u0daf\u0dd2 \u0d9a\u0dd2\u0dbb\u0dd3\u0db8\u0da7 \u0dba\u0dcf\u0db8\u0dda \u0daf\u0dd3 \u0daf, \u0db8\u0dcf\u0dad\u0dbd\u0dda \u0dc3\u0dd4\u0dc3\u0dcf\u0db1\u0dba \u0db8\u0dcf\u0dad\u0dbd\u0dda \u0dbb\u0ddd\u0dc4\u0dbd\u0dda \u0d89\u0daf\u0dd2\u0d9a\u0dd2\u0dbb\u0dd3\u0db8\u0d9a\u0dca \u0d85\u0dad\u0dbb\u0dad\u0dd4\u0dbb\u0dda \u0daf, \u0dba\u0dcf\u0db4\u0db1\u0dba \u0daf\u0ddc\u0dbb\u0dda\u0d85\u0db4\u0dca\u0db4\u0dcf \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0db1\u0dba\u0dda \u0dc3\u0dd4\u0dc3\u0dcf\u0db1\u0dba \u0daf \u0d91\u0dc4\u0dd2 \u0dc0\u0dd0\u0da9\u0dd2 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0d9a\u0dca \u0d85\u0dad\u0dbb\u0dad\u0dd4\u0dbb\u0dda \u0daf\u0dd3 \u0dc4\u0db8\u0dd4 \u0dc0\u0dd3 \u0d87\u0dad\u0dd2 \u0d85\u0dad\u0dbb, \u0db8\u0db1\u0dca\u0db1\u0dcf\u0dbb\u0db8\u0dda \u0d91\u0d9a\u0dca \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0d9a\u0dca \u0dc4\u0db8\u0dd4\u0dc0\u0db1\u0dca\u0db1\u0dda \u0dc3\u0dad\u0ddc\u0dc3 \u0d9c\u0ddc\u0da9\u0db1\u0dd0\u0d9c\u0dd2\u0dbd\u0dca\u0dbd\u0d9a \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d9a\u0da7\u0dba\u0dd4\u0dad\u0dd4 \u0d85\u0dad\u0dbb\u0dad\u0dd4\u0dbb\u0dda \u0daf\u0dd3 \u0dba.\u0db8\u0dda \u0d85\u0dad\u0dd4\u0dbb\u0dd2\u0db1\u0dca \u0d87\u0dad\u0dd0\u0db8\u0dca \u0d92\u0dc0\u0dcf 1988/89 \u0d9a\u0dcf\u0dbd\u0db4\u0dbb\u0dd2\u0da0\u0dca\u0da1\u0dda\u0daf\u0dba\u0dda \u0daf\u0dd3 \u0da2\u0db1\u0dad\u0dcf \u0dc0\u0dd2\u0db8\u0dd4\u0d9a\u0dca\u0dad\u0dd2 \u0db4\u0dd9\u0dbb\u0db8\u0dd4\u0dab\u0dda \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd3\u0db1\u0dca\u0d9c\u0dda \u0dc3\u0dd2\u0dbb\u0dd4\u0dbb\u0dd4 \u0dc0\u0dc5 \u0daf\u0db8\u0dcf \u0d87\u0dad\u0dd2 \u0dc3\u0dca\u0dae\u0dcf\u0db1\u0db6\u0dc0\u0da7 \u0dc3\u0dd0\u0d9a \u0d9a\u0dbb\u0db1 \u0d92\u0dc0\u0dcf \u0dc0\u0db1 \u0d85\u0dad\u0dbb, \u0d85\u0db1\u0dd9\u0d9a\u0dca \u0d92\u0dc0\u0dcf \u0d89\u0db1\u0dca \u0db4\u0dc3\u0dd4 \u0d9a\u0dcf\u0dbd\u0dba\u0dda \u0daf\u0dd3 \u0dc4\u0db8\u0dd4\u0daf\u0dcf\u0dc0 \u0db7\u0dcf\u0dbb\u0dba\u0dda \u0daf\u0dd3 \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0db4\u0dd4\u0daf\u0dca\u0d9c\u0dbd\u0dba\u0db1\u0dca\u0d9c\u0dda \u0dc3\u0dc4 \u0d91\u0dbd\u0dca\u0da7\u0dd3\u0da7\u0dd3\u0d8a \u0dc3\u0d82\u0dc0\u0dd2\u0db0\u0dcf\u0db1\u0dba \u0dc0\u0dd2\u0dc3\u0dd2\u0db1\u0dca \u0d9d\u0dcf\u0dad\u0db1\u0dba \u0d9a\u0dbb \u0d87\u0dad\u0dd2 \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca\u0d9c\u0dda \u0db6\u0dc0\u0da7 \u0dc3\u0dd0\u0d9a \u0d9a\u0dd9\u0dbb\u0dd9\u0db1 \u0d92\u0dc0\u0dcf \u0dba\u0dd2.\u0d9a\u0dd9\u0dc3\u0dda \u0dc0\u0dd9\u0dad\u0dad\u0dca \u0d92\u0dc0\u0dcf \u0dc3\u0db8\u0dca\u0db6\u0db1\u0dca\u0db0 \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4 \u0dc3\u0dc4 \u0dc3\u0dd2\u0dbb\u0dd4\u0dbb\u0dd4 \u0d9c\u0ddc\u0da9\u0d9c\u0dd9\u0db1 \u0d9a\u0dbb\u0db1\u0dd4 \u0dbd\u0db6\u0db1 \u0db4\u0dbb\u0dd3\u0d9a\u0dca\u0dc2\u0dab \u0dc3\u0dc4 \u0d92\u0dc0\u0dcf \u0db1\u0dd0\u0dc0\u0dad \u0db4\u0dc0\u0dd4\u0dbd\u0dda \u0d85\u0dba \u0dc0\u0dd9\u0dad \u0db7\u0dcf\u0dbb \u0daf\u0dd3\u0db8\u0dda \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3 \u0d87\u0dad\u0dd0 \u0dba\u0dd2 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db8\u0dd6\u0dbd\u0dd2\u0d9a \u0dc0\u0dc1\u0dba\u0dd9\u0db1\u0dca \u0db8 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0dc4\u0dcf \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0dad\u0dca \u0d85\u0dad\u0dbb \u0d87\u0dad\u0dd2 \u0dc3\u0db8\u0dca\u0db6\u0db1\u0dca\u0db0\u0dba\u0db8\u0dd9\u0db8 \u0dc0\u0dd0\u0da9\u0dc3\u0da7\u0dc4\u0db1\u0dda \u0daf\u0dd3 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d91\u0d9a\u0dad\u0dd4\u0dc0 \u0dc0\u0dd9\u0db1\u0dd4\u0dc0\u0dd9\u0db1\u0dca \u0d85\u0daf\u0dc4\u0dc3\u0dca \u0daf\u0dd0\u0d9a\u0dca \u0dc0\u0dd6 \u0db6\u0dca\u200d\u0dbb\u0dd2\u0da7\u0ddd \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db4\u0dd0\u0dc0\u0dc3\u0dd4\u0dc0\u0dda, \"\u0dba\u0db8\u0dca \u0d9a\u0dcf\u0dbd\u0dba\u0d9a \u0daf\u0dd3 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd3\u0db8\u0dca \u0dc3\u0dd2\u0daf\u0dd4\u0dc0\u0dd9\u0dbd\u0dcf \u0dad\u0dd2\u0db6\u0dd9\u0db1\u0dc0\u0dcf \u0daf,  \u0d92 \u0d85\u0dba\u0d9c\u0dd9\u0db1\u0dca \u0db6\u0dc4\u0dd4\u0dad\u0dbb\u0dba\u0d9a\u0dca \u0db1\u0dd2\u0dc1\u0dca\u0da0\u0dd2\u0dad \u0dc0\u0dc1\u0dba\u0dd9\u0db1\u0dca\u0db8 \u0db8\u0dda \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca\u0dc0\u0dbd \u0dc3\u0dd2\u0da7\u0dd2\u0db1\u0dc0\u0dcf,\" \u0dba\u0db1\u0dd4\u0dc0\u0dd9\u0db1\u0dd2. \u0db6\u0dbd\u0dc4\u0dad\u0dca\u0d9a\u0dcf\u0dbb\u0dd3 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0d9a\u0dd2\u0dbb\u0dd3\u0db8\u0dca \u0dc3\u0dc4 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0d85\u0dad\u0dbb \u0d93\u0db1\u0dca\u0daf\u0dca\u200d\u0dbb\u0dd3\u0dba \u0dc3\u0db8\u0dca\u0db6\u0db1\u0dca\u0db0\u0dba\u0d9a\u0dca \u0dad\u0dd2\u0db6\u0dd9\u0db1 \u0db6\u0dc0 \u0d94\u0dc4\u0dd4 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf, \u0db8\u0dd2\u0dbb\u0dd4\u0dc3\u0dd4\u0dc0\u0dd2\u0dbd\u0dca, \u0da0\u0dd9\u0db8\u0dca\u0db8\u0db1\u0dd2 \u0dc0\u0dd0\u0db1\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0d8a\u0da7 \u0dc4\u0ddc\u0db3\u0dd2\u0db1\u0dca \u0db8 \u0dc3\u0dcf\u0d9a\u0dca\u0dc2\u0dd2 \u0dc3\u0db4\u0dba\u0db1 \u0db6\u0dc0 \u0d94\u0dc4\u0dd4 \u0db4\u0dc0\u0dc3\u0dba\u0dd2.\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dd9\u0db1 \u0d86\u0d9a\u0dcf\u0dbb\u0dba\u0da7, 1996 \u0d85\u0d9c\u0ddd\u0dc3\u0dca\u0dad\u0dd4 19 \u0dc0\u0dd0\u0db1\u0dd2\u0daf\u0dcf \u0dc4\u0db8\u0dd4\u0daf\u0dcf \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0db7\u0dcf\u0dbb\u0dba\u0da7 \u0d9c\u0dd0\u0db1\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd6 \u0d9c\u0dbb\u0dcf\u0da2\u0dca \u0d9a\u0dcf\u0dbb\u0dca\u0db8\u0dd2\u0d9a\u0dba\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dd4\u0d9c\u0dda \u0dc3\u0dd2\u0dbb\u0dd4\u0dbb\u0dd4 1999 \u0daf\u0dd3 \u0da0\u0dd9\u0db8\u0dca\u0db8\u0db1\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba \u0dad\u0dd4\u0dc5 \u0dad\u0dd2\u0db6\u0dd3 \u0d94\u0dc0\u0dd4\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca \u0dc0\u0dd2\u0dc3\u0dd2\u0db1\u0dca \u0dc4\u0db3\u0dd4\u0db1\u0dcf\u0d9c\u0dd9\u0db1 \u0dad\u0dd2\u0db6\u0dda. \u0d94\u0dc0\u0dd4\u0db1\u0dca \u0dc4\u0dd0\u0db3 \u0dc3\u0dd2\u0da7\u0dd2 \u0d87\u0db3\u0dd4\u0db8\u0dca\u0dc0\u0dbd\u0dd2\u0db1\u0dca \u0d91\u0dbd\u0dd9\u0dc3 \u0dc4\u0db3\u0dd4\u0db1\u0dcf\u0d9c\u0dd9\u0db1 \u0d87\u0dad\u0dd2 \u0d85\u0dad\u0dbb \u0d91\u0d9a\u0dca \u0d85\u0dba\u0dd9\u0d9a\u0dd4\u0d9c\u0dda \u0daf\u0dd1\u0dc3 \u0d94\u0dc4\u0dd4\u0d9c\u0dda \u0d9a\u0db8\u0dd2\u0dc3\u0dba\u0dd9\u0db1\u0dca \u0daf, \u0d85\u0db1\u0dd9\u0d9a\u0dcf\u0d9c\u0dda \u0daf\u0dd1\u0dc3 \u0d94\u0dc4\u0dd4\u0d9c\u0dda \u0db6\u0dd0\u0db1\u0dd2\u0dba\u0db8\u0dd2\u0db1\u0dca \u0daf \u0d9c\u0dd0\u0da7 \u0d9c\u0dc3\u0dcf \u0dad\u0dd2\u0db6\u0dd6 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda.\"\u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a\u0dba\u0dd2\"\u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dc4\u0db8\u0dd4\u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0dc3\u0dd2\u0daf\u0dd4 \u0d9a\u0dc5 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0d92\u0dc0\u0dcf \u0db4\u0dd2\u0dc5\u0dd2\u0db6\u0db3 \u0dc3\u0dad\u0dca\u200d\u0dba \u0d85\u0db1\u0dcf\u0dc0\u0dbb\u0dab\u0dba \u0d9a\u0dbb\u0d9c\u0dd0\u0db1\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dc0\u0dd3 \u0d87\u0dad\u0dd0\u0dba\u0dd2 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda. \u0d9c\u0ddc\u0da9\u0d9c\u0db1\u0dca\u0db1\u0dcf \u0dbd\u0daf \u0dc3\u0dd2\u0dbb\u0dd4\u0dbb\u0dd4 \u0d85\u0dba\u0dad\u0dca \u0db4\u0dd4\u0daf\u0dca\u0d9c\u0dbd\u0dba\u0db1\u0dca\u0d9c\u0dda \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0d9a\u0dd2\u0dbb\u0dd3\u0db8\u0da7 \u0dc3\u0dc4 \u0d9d\u0dcf\u0dad\u0db1\u0dba\u0da7 \u0dc0\u0d9c\u0d9a\u0dd2\u0dc0\u0dba\u0dd4\u0dad\u0dca\u0dad\u0db1\u0dca \u0db1\u0da9\u0dd4 \u0db4\u0dc0\u0dbb\u0dcf \u0dc0\u0dbb\u0daf\u0d9a\u0dbb\u0dd4\u0dc0\u0db1\u0dca \u0d9a\u0dd2\u0dbb\u0dd3\u0db8 \u0dad\u0db6\u0dcf \u0dc0\u0dd2\u0db1\u0dca\u0daf\u0dd2\u0dad\u0dba\u0db1\u0dca \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0dc4\u0ddd \u0db8\u0dbb\u0dab \u0dc3\u0dd2\u0daf\u0dd4 \u0dc0\u0dd6 \u0d86\u0d9a\u0dcf\u0dbb\u0dba \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0d9a\u0dbb\u0d9c\u0dd0\u0db1\u0dd3\u0db8\u0da7 \u0dc4\u0ddd \u0db8\u0d9f \u0db4\u0dcf\u0daf\u0dcf \u0dad\u0dd2\u0db6\u0dd9\u0db1\u0dca\u0db1\u0dda \u0d89\u0dad\u0dcf \u0dc3\u0dd4\u0dc5\u0dd4 \u0d9a\u0dd0\u0dab\u0dd3\u0db8\u0dca \u0dc3\u0d82\u0d9b\u0dca\u200d\u0dba\u0dcf\u0dc0\u0d9a\u0dca \u0db6\u0dc0 \u0d91\u0dc4\u0dd2 \u0daf\u0dd0\u0d9a\u0dca \u0dc0\u0dda.\u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0d91\u0d9a\u0dca \u0db4\u0dca\u200d\u0dbb\u0db0\u0dcf\u0db1 \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0db4\u0dbb\u0dd2\u0dc1\u0dca\u200d\u0dbb \u0d9a\u0dc5\u0db8\u0db1\u0dcf\u0d9a\u0dbb\u0dab\u0dba\u0dda \u0d9c\u0dd0\u0da7\u0dbd\u0dd4\u0dc0\u0dba\u0dd2. \u0db8\u0dd9\u0db8 \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dc0\u0dbd\u0da7 \u0dbd\u0db6\u0dcf \u0daf\u0dd3 \u0d87\u0dad\u0dd2 \u0d86\u0dbb\u0d9a\u0dca\u0dc2\u0dcf\u0dc0\u0dda \u0d85\u0da9\u0dd4\u0dc0 \u0db1\u0dd2\u0dc3\u0dcf \u0dc3\u0dcf\u0d9a\u0dca\u0dc2\u0dd2 \u0dc0\u0dd2\u0db1\u0dcf\u0dc1 \u0dc0\u0dd3\u0db8\u0dca \u0dc3\u0dd2\u0daf\u0dd4\u0dc0\u0db1\u0dca\u0db1\u0da7 \u0d87\u0dad\u0dd0 \u0dba\u0dd2 \u0dc3\u0dd0\u0d9a\u0dba\u0d9a\u0dca \u0db4\u0dc0\u0dad\u0dd2\u0db1 \u0db6\u0dc0 \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0dc3\u0dd2\u0daf\u0dd4\u0dc0\u0dd3\u0db8 \u0d8b\u0db4\u0dd4\u0da7\u0dcf \u0daf\u0d9a\u0dca\u0dc0\u0db8\u0dd2\u0db1\u0dca \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2. 1994 \u0da2\u0db1\u0dc0\u0dcf\u0dbb\u0dd2 03 \u0daf\u0dcf \u0d9a\u0dd0\u0dab\u0dd3\u0db8\u0dca \u0d86\u0dbb\u0db8\u0dca\u0db7 \u0dc0\u0dd6 \u0d91\u0dc4\u0dd2 \u0dba\u0ddc\u0daf\u0dcf\u0d9c\u0dad\u0dca \u0db1\u0dd4\u0db4\u0dd4\u0dc4\u0dd4\u0dab\u0dd4 \u0dc1\u0dca\u200d\u0dbb\u0db8\u0dba\u0dad\u0dca \u0d92\u0dc0\u0dcf \u0d9a\u0dd0\u0dab\u0dd3\u0db8\u0da7 \u0db6\u0dd4\u0dbd\u0dca\u0da9\u0ddd\u0dc3\u0dbb\u0dca \u0dc3\u0dc4 \u0d9c\u0dbd\u0dca\u0db4\u0ddc\u0dbb\u0ddd \u0dc0\u0dd0\u0db1\u0dd2 \u0d86\u0dba\u0dd4\u0db0 \u0dba\u0ddc\u0daf\u0dcf\u0d9c\u0dd0\u0db1\u0dd3\u0db8\u0dad\u0dca \u0db1\u0dd2\u0dc3\u0dcf \u0db6\u0ddc\u0dc4\u0ddd \u0db8\u0dd8\u0dad \u0dc1\u0dda\u0dc2 \u0dc0\u0dd2\u0db1\u0dcf\u0dc1 \u0dc0\u0dd3 \u0d87\u0dad\u0dd2 \u0db6\u0dc0\u0da7\u0dad\u0dca, \u0d87\u0da7\u0dc3\u0dd0\u0d9a\u0dd2\u0dbd\u0dd2 \u0db8\u0dd2\u0dc1\u0dca\u200d\u0dbb \u0dc0\u0dd3 \u0d87\u0dad\u0dd2 \u0db6\u0dc0\u0da7\u0dad\u0dca \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda. \u0d91\u0db8\u0dd9\u0db1\u0dca \u0db8 \u0db8\u0dd3\u0dc5\u0d9f \u0d9a\u0dd0\u0dab\u0dd3\u0db8\u0da7 \u0dba\u0ddc\u0daf\u0dcf\u0d9c\u0dd9\u0db1 \u0dad\u0dd2\u0db6\u0dd6 \u0da2\u0db1\u0dc0\u0dcf\u0dbb\u0dd2 08 \u0daf\u0dd2\u0db1\u0dba \u0dc0\u0db1 \u0dc0\u0dd2\u0da7 \u0dc3\u0dcf\u0d9a\u0dca\u0dc2\u0dd2 \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8\u0da7 \u0d8b\u0dad\u0dca\u0dc3\u0dc4 \u0d9a\u0dc5\u0dda\u0dba\u0dd0 \u0dba\u0dd2 \u0dc3\u0dd0\u0d9a \u0dc3\u0dc4\u0dd2\u0dad \u0dc3\u0dd2\u0daf\u0dd4\u0dc0\u0dd3\u0db8\u0dca \u0d9a\u0dd2\u0dc4\u0dd2\u0db4\u0dba\u0d9a\u0dca \u0daf \u0dc3\u0dd2\u0daf\u0dd4\u0dc0 \u0d87\u0dad\u0dd2 \u0db6\u0dc0 \u0d91\u0dc4\u0dd2 \u0daf\u0dd0\u0d9a\u0dca \u0dc0\u0dda. \u0db8\u0dd9\u0dbd\u0dd9\u0dc3 \u0db8\u0dd6\u0dbd\u0dcf\u0dc1\u0dca\u200d\u0dbb \u0dc0\u0dd2\u0db1\u0dcf\u0dc1 \u0dc0\u0dd3\u0db8 \u0db6\u0ddc\u0dc4\u0ddd \u0d9a\u0dd0\u0dab\u0dd3\u0db8\u0dca\u0dc0\u0dbd \u0daf\u0dd3 \u0dc3\u0dd2\u0daf\u0dd4 \u0dc0\u0dd3 \u0dad\u0dd2\u0db6\u0dda.\u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0dad\u0dc0\u0dad\u0dca \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0dc3\u0dc4 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0db8\u0dcf\u0dbb\u0dd4 \u0d9a\u0dd2\u0dbb\u0dd3\u0db8\u0dca \u0dba. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0d87\u0dad\u0dd4\u0dc5\u0dd4 \u0d9a\u0dd0\u0dab\u0dd3\u0db8\u0dca \u0d9a\u0dd2\u0dc4\u0dd2\u0db4\u0dba\u0d9a \u0daf\u0dd3 \u0db8 \u0d91\u0dbd\u0dd9\u0dc3 \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0dc3\u0dd2\u0daf\u0dd4 \u0dc0 \u0d87\u0dad\u0dd2 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dda. \u0db8\u0dcf\u0dad\u0dbd\u0dda, \u0d9a\u0dc5\u0dd4\u0dc0\u0db1\u0dca\u0da0\u0dd2\u0d9a\u0dd4\u0da9\u0dd2 \u0d9a\u0dd0\u0dab\u0dd3\u0db8\u0dca \u0d85\u0dad\u0dbb\u0db8\u0d9f \u0db1\u0dc0\u0dad\u0dcf \u0daf\u0db8\u0db1 \u0dbd\u0daf\u0dca\u0daf\u0dda \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0db1\u0dd2\u0dc3\u0dcf \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\u0d91\u0db8\u0dd9\u0db1\u0dca \u0db8 2023 \u0dc0\u0db1 \u0dc0\u0dd2\u0da7 \u0db8\u0db1\u0dca\u0db1\u0dcf\u0dbb\u0db8\u0dda \u0d9a\u0dd0\u0dab\u0dd3\u0db8\u0da7 \u0d85\u0daf\u0dcf\u0dc5  \u0db1\u0da9\u0dd4\u0dc0\u0da7 \u0dc3\u0dad\u0dca\u0daf\u0dd9\u0db1\u0dd9\u0d9a\u0dd4\u0da7 \u0db1\u0ddc\u0d85\u0da9\u0dd4 \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dd4\u0db1\u0dca \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0dc3\u0db8\u0dca\u0db6\u0db1\u0dca\u0db0 \u0dc0\u0dd3 \u0d87\u0dad\u0dd2 \u0db6\u0dc0 \u0db8\u0dd9\u0dc4\u0dd2 \u0daf\u0dd0\u0d9a\u0dca\u0dc0\u0dda. \u0dad\u0dc0 \u0daf \u0d8b\u0dad\u0dd4\u0dbb\u0dd4 \u0db4\u0dc5\u0dcf\u0dad\u0dda \u0dc3\u0dc4 \u0d9a\u0ddc\u0dc5\u0db9\u0dd2\u0db1\u0dca \u0db6\u0dd0\u0dc4\u0dd0\u0dbb \u0db4\u0dc5\u0dcf\u0dad\u0dca\u0dc0\u0dbd \u0db1\u0da9\u0dd4 \u0d9a\u0ddc\u0dc5\u0db9 \u0d8b\u0dc3\u0dcf\u0dc0\u0dd2\u0dc0\u0dbd\u0da7 \u0db8\u0dcf\u0dbb\u0dd4 \u0d9a\u0dd2\u0dbb\u0dd3\u0db8 \u0daf \u0dc3\u0dd2\u0daf\u0dd4\u0dc0 \u0dad\u0dd2\u0db6\u0dda. 2000 \u0dc0\u0dc3\u0dbb\u0dda \u0daf\u0dd3, \u0dc0\u0dd2\u0dad\u0dca\u0dad\u0dd2\u0d9a\u0dbb\u0dd4\u0dc0\u0db1\u0dca \u0dc0\u0dd6 \u0dc4\u0db8\u0dd4\u0daf\u0dcf \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc3\u0dd2\u0dba \u0d86\u0dbb\u0d9a\u0dca\u0dc2\u0dcf\u0dc0 \u0db4\u0dd2\u0dc5\u0dd2\u0db6\u0db3 \u0d9a\u0dbb\u0dd4\u0dab\u0dd4 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dd2\u0dbb\u0dd3\u0db8\u0d9a\u0dd2\u0db1\u0dca \u0d85\u0db1\u0dad\u0dd4\u0dbb\u0dd4\u0dc0 \u0da0\u0dd9\u0db8\u0dca\u0db8\u0db1\u0dd2 \u0db1\u0da9\u0dd4\u0dc0 \u0d9a\u0ddc\u0dc5\u0db9 \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0d85\u0db0\u0dd2\u0d9a\u0dbb\u0dab\u0dba\u0da7 \u0db8\u0dcf\u0dbb\u0dd4 \u0d9a\u0dbb \u0dad\u0dd2\u0db6\u0dda. \u0db4\u0dc3\u0dd4\u0dc0 \u0dc3\u0dd2\u0daf\u0dd4 \u0dc0\u0dd3 \u0d87\u0dad\u0dca\u0dad\u0dda \u0db4\u0dd9\u0dad\u0dca\u0dc3\u0db8\u0dca\u0d9a\u0dbb\u0dd4\u0dc0\u0db1\u0dca \u0d9a\u0ddc\u0dc5\u0db9\u0da7 \u0db4\u0dd0\u0db8\u0dd2\u0dab\u0dd3\u0db8\u0da7 \u0db6\u0dd2\u0dba \u0dc0\u0dd3\u0db8\u0dba\u0dd2. \u0d91\u0dba\u0da7 \u0dc4\u0dda\u0dad\u0dd4 \u0dbd\u0dd9\u0dc3 \u0d94\u0dc0\u0dd4\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd3 \u0d87\u0dad\u0dca\u0dad\u0dda \u0d9a\u0ddc\u0dc5\u0db9\u0da7 \u0dba\u0dcf\u0db8\u0da7 \u0dc4\u0db8\u0dd4\u0daf\u0dcf\u0dc0\u0dd9\u0db1\u0dca \u0d85\u0dc0\u0dc3\u0dbb \u0d9c\u0dd0\u0db1\u0dd3\u0db8\u0da7 \u0dba\u0dcf\u0db8\u0dda \u0daf\u0dd3 \u0dc4\u0dda\u0dad\u0dd4\u0dc0 \u0db4\u0dd0\u0dc0\u0dc3\u0dd6 \u0dc0\u0dd2\u0da7 \u0d94\u0dc0\u0dd4\u0db1\u0dca\u0da7 \u0dba\u0db8\u0dca \u0dc0\u0dd2\u0db4\u0dad\u0d9a\u0dca \u0dc3\u0dd2\u0daf\u0dd4 \u0dc0\u0db1\u0dca\u0db1\u0da7 \u0d89\u0da9 \u0d87\u0dad\u0dd2 \u0db6\u0dc0\u0dba\u0dd2.\u0dad\u0dcf\u0d9a\u0dca\u0dc2\u0dab\u0dd2\u0d9a \u0d9c\u0dd0\u0da7\u0dbd\u0dd4 \u0dc4\u0dda\u0dad\u0dd4\u0dc0\u0dd9\u0db1\u0dca \u0daf \u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3 \u0dad\u0dd2\u0db6\u0dd9\u0db1 \u0d85\u0dad\u0dbb \u0d9a\u0dcf\u0dbd \u0db1\u0dd3\u0dbb\u0dca\u0dab \u0dc3\u0dc4 \u0dc0\u0dd9\u0db1\u0dad\u0dca \u0db4\u0dbb\u0dd3\u0d9a\u0dca\u0dc2\u0dab \u0dc3\u0db3\u0dc4\u0dcf \u0db8\u0dc5 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc0\u0dd9\u0db1\u0dad\u0dca \u0dbb\u0da7\u0dc0\u0dbd\u0da7 \u0dba\u0dd0\u0dc0\u0dd3\u0db8 \u0db1\u0dd2\u0dc3\u0dcf \u0d92\u0dc0\u0dcf\u0dba\u0dda \u0db4\u0dca\u200d\u0dbb\u0dad\u0dd2\u0db5\u0dbd \u0db6\u0dd9\u0dc4\u0dd9\u0dc0\u0dd2\u0db1\u0dca \u0db8 \u0db4\u0dca\u200d\u0dbb\u0db8\u0dcf\u0daf \u0dc0\u0dd3 \u0dad\u0dd2\u0db6\u0dda. \u0d91\u0db4\u0db8\u0dab\u0d9a\u0dca \u0db1\u0ddc\u0dc0 \u0d92\u0dc0\u0dcf\u0dba\u0dda \u0db4\u0dca\u200d\u0dbb\u0dad\u0dd2\u0db5\u0dbd \u0db8\u0dd6\u0dbd\u0dd2\u0d9a \u0db4\u0dbb\u0dd3\u0d9a\u0dca\u0dc2\u0dab\u0dc0\u0dbd\u0da7 \u0dc0\u0da9\u0dcf \u0dc0\u0dd9\u0db1\u0dc3\u0dca \u0dc0\u0dd6 \u0d85\u0dc0\u0dc3\u0dca\u0dae\u0dcf \u0daf \u0dc0\u0dcf\u0dbb\u0dca\u0dad\u0dcf \u0dc0\u0dd3 \u0dad\u0dd2\u0db6\u0dda.2018 \u0dc0\u0dc3\u0dbb\u0dda \u0daf\u0dd3 \u0dc4\u0db8\u0dd4 \u0dc0\u0dd6 \u0db8\u0db1\u0dca\u0db1\u0dcf\u0dbb\u0db8 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0dda \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0db4\u0dbb\u0dd3\u0d9a\u0dca\u0dc2\u0dab \u0d9a\u0da7\u0dba\u0dd4\u0dad\u0dd4 \u0dc3\u0db3\u0dc4\u0dcf \u0dc6\u0dca\u0dbd\u0ddc\u0dbb\u0dd3\u0da9\u0dcf \u0dc0\u0dd9\u0dad \u0dba\u0dc0\u0dcf \u0d87\u0dad\u0dd2 \u0d85\u0dad\u0dbb \u0d91\u0db8 \u0db4\u0dbb\u0dd3\u0d9a\u0dca\u0dc2\u0dab\u0dba\u0dda \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dd3 \u0d87\u0dad\u0dca\u0dad\u0dda \u0d91\u0db8 \u0dc3\u0dd2\u0dbb\u0dd4\u0dbb\u0dd4 15-18 \u0dc3\u0dd2\u0dba\u0dc0\u0dc3\u0dca\u0dc0\u0dbd\u0da7 \u0d85\u0dba\u0dad\u0dca \u0d92\u0dc0\u0dcf \u0db6\u0dc0 \u0dba\u0dd2.\u0d9a\u0dd9\u0dc3\u0dda \u0dc0\u0dd9\u0dad\u0dad\u0dca \u0d91\u0db8 \u0d9a\u0dd0\u0dab\u0dd3\u0db8 \u0dc3\u0dd2\u0daf\u0dd4\u0dc0\u0db1 \u0d85\u0dc0\u0dc3\u0dca\u0dae\u0dcf\u0dc0\u0dda \u0daf\u0dd3, \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0dc3\u0dd2\u0dba \u0db4\u0dd4\u0dad\u0dca\u200d\u0dbb\u0dba\u0dcf \u0d91\u0dc4\u0dd2 \u0dc3\u0dd2\u0da7\u0dd3\u0daf\u0dd0\u0dba\u0dd2 \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2 \u0db8\u0db1\u0dca\u0db1\u0dcf\u0dbb\u0db8\u0dda \u0db4\u0daf\u0dd2\u0d82\u0da0\u0dd2 \u0d8b\u0daf\u0dba \u0da0\u0db1\u0dca\u0daf\u0dca\u200d\u0dbb\u0dcf \u0db4\u0dd0\u0dc0\u0dc3\u0dd4\u0dc0\u0dda \u0db8\u0dd9\u0dc0\u0dd0\u0db1\u0dca\u0db1\u0d9a\u0dd2: \"\u0db8\u0dda \u0dc0\u0dbd \u0d87\u0dad\u0dd4\u0dbd\u0dd9 \u0dbb\u0dad\u0dd4 \u0db4\u0dcf\u0da7 \u0d9a\u0db8\u0dd2\u0dc3\u0dba\u0d9a\u0dca, \u0db8\u0dd0\u0dbd\u0dd2\u0db6\u0db1\u0dca \u0db6\u0dd2\u0dc3\u0dca\u0d9a\u0da7\u0dca \u0db4\u0dd0\u0d9a\u0da7\u0dca, \u0dbb\u0dd4\u0db4\u0dd2\u0dba\u0dbd\u0dca \u0daf\u0dd9\u0dc3\u0dd3\u0dba\u0dd9 \u0d9a\u0ddc\u0dc5\u0dba\u0d9a\u0dca \u0dad\u0dd2\u0db6\u0dd4\u0dab\u0dcf. \u0db8\u0dda\u0dc0\u0dcf \u0d89\u0dc3\u0dca\u0dc3\u0dbb \u0d9a\u0dcf\u0dbd\u0dda \u0d92\u0dc0\u0dcf \u0db1\u0db8\u0dca \u0d92 \u0d9a\u0dcf\u0dbd\u0dd9\u0dad\u0dca \u0db8\u0dd0\u0dbd\u0dd2\u0db6\u0db1\u0dca \u0db6\u0dd2\u0dc3\u0dca\u0d9a\u0da7\u0dca \u0dad\u0dd2\u0db6\u0dd4\u0dab \u0daf?\"\u0db8\u0dcf\u0dad\u0dbd\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba \u0db4\u0dd2\u0dc5\u0dd2\u0db6\u0db3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dbb\u0dd3\u0d9a\u0dca\u0dc2\u0dab \u0dc3\u0dd2\u0daf\u0dd4 \u0d9a\u0dc5 \u0db8\u0dc4\u0dcf\u0da0\u0dcf\u0dbb\u0dca\u0dba \u0dbb\u0dcf\u0da2\u0dca \u0dc3\u0ddd\u0db8\u0daf\u0dda\u0dc0\u0d9c\u0dda \u0dc0\u0dcf\u0dbb\u0dca\u0dad\u0dcf\u0dc0\u0dda \u0d91\u0db8 \u0dc1\u0dbb\u0dd3\u0dbb \u0d9a\u0ddc\u0da7\u0dc3\u0dca 1980 \u0daf\u0dc1\u0d9a\u0dba\u0dda \u0d85\u0d9c\u0db7\u0dcf\u0d9c\u0dba\u0dda \u0db6\u0dc0\u0da7 \u0d9a\u0dcf\u0dbd \u0db1\u0dd2\u0dbb\u0dca\u0dab\u0dba \u0d9a\u0dbb \u0dad\u0dd2\u0db6\u0dd4 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2. \u0db1\u0db8\u0dd4\u0dad\u0dca \u0db4\u0dc3\u0dd4\u0dc0 \u0dc6\u0dca\u0dbd\u0ddc\u0dbb\u0dd3\u0da9\u0dcf\u0dc4\u0dd2 \u0dbb\u0dc3\u0dcf\u0dba\u0db1\u0dcf\u0d9c\u0dcf\u0dbb \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dd2\u0db1\u0dca \u0d9a\u0dd2\u0dba\u0dd0\u0dc0\u0dd3 \u0d87\u0dad\u0dca\u0dad\u0dda \u0d91\u0db8 \u0dc3\u0dd2\u0dbb\u0dd4\u0dbb\u0dd4 1950 \u0daf\u0dc1\u0d9a\u0dba\u0da7 \u0d85\u0dba\u0dad\u0dca \u0db6\u0dc0 \u0dba\u0dd2. \u0d9a\u0dd9\u0dc3\u0dda\u0dc0\u0dd9\u0dad\u0dad\u0dca \u0db8\u0dc4\u0dcf\u0da0\u0dcf\u0dbb\u0dca\u0dba \u0dbb\u0dcf\u0da2\u0dca \u0dc3\u0ddd\u0db8\u0daf\u0dda\u0dc0 \u0d91\u0db8 \u0dad\u0dd3\u0dbb\u0dab\u0dba \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dc5 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dda. \u0db8\u0dda \u0db1\u0dd2\u0dc3\u0dcf \u0db4\u0dbb\u0dd3\u0d9a\u0dca\u0dc2\u0dab \u0db4\u0dd2\u0dc5\u0dd2\u0db6\u0db3 \u0db4\u0dcf\u0dbb\u0daf\u0dd8\u0dc2\u0dca\u200d\u0dba \u0db7\u0dcf\u0dc0\u0dba \u0db4\u0dd2\u0dc5\u0dd2\u0db6\u0db3 \u0dc3\u0dd0\u0dbd\u0d9a\u0dd2\u0dba \u0dba\u0dd4\u0dad\u0dd4 \u0d9c\u0dd0\u0da7\u0dbd\u0dd4\u0dc0\u0d9a\u0dca \u0d87\u0dad\u0dd0 \u0dba\u0dd2 \u0d91\u0dc4\u0dd2 \u0dc3\u0db3\u0dc4\u0db1\u0dca \u0dba.\u0db8\u0dd9\u0db8 \u0d9a\u0dd0\u0db1\u0dd3\u0db8\u0dca \u0dc3\u0db3\u0dc4\u0dcf \u0d85\u0dc0\u0dc1\u0dca\u200d\u0dba \u0db6\u0dbd\u0dad\u0dbd 2016 \u0daf\u0dd3 \u0db4\u0dd2\u0dc4\u0dd2\u0da7\u0dc0\u0dd6 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0da7 (OMP) \u0dad\u0dd2\u0db6\u0dd4\u0dab \u0daf, \u0d91\u0dba\u0da7 \u0d85\u0dc0\u0dc1\u0dca\u200d\u0dba \u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0dc3\u0dc4 \u0db8\u0dcf\u0db1\u0dc0 \u0dc3\u0db8\u0dca\u0db4\u0dad\u0dca \u0db4\u0dca\u200d\u0dbb\u0db8\u0dcf\u0dab\u0dc0\u0dad\u0dca \u0db1\u0ddc\u0dc0\u0dd3\u0db8 \u0daf \u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\u0db1\u0dd3\u0dad\u0dd2\u0db8\u0dba \u0db6\u0dcf\u0db0\u0dcf \u0db8\u0ddc\u0db1\u0dc0\u0dcf \u0daf?\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db6\u0dbd\u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0daf\u0dab\u0dca\u0da9 \u0db8\u0dd4\u0d9a\u0dca\u0dad\u0dd3\u0db1\u0dca \u0db8\u0dda\u0dc0\u0dcf\u0da7 \u0d85\u0daf\u0dcf\u0dbd \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0db6\u0dcf\u0db0\u0dcf\u0dc0\u0d9a\u0dca \u0dc0\u0dd3 \u0d87\u0dad\u0dd0 \u0dba\u0dd2 \u0db8\u0dd9\u0dc4\u0dd2 \u0dc3\u0db3\u0dc4\u0db1\u0dca \u0dba. 1988 \u0daf\u0dd3 \u0dc3\u0db8\u0dca\u0db8\u0dad \u0d9a\u0dbb\u0d9c\u0dd9\u0db1 \u0d87\u0dad\u0dd2 \"\u0dc0\u0d9c\u0d9a\u0dd3\u0db8\u0dd9\u0db1\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0dda \u0db4\u0db1\u0dad\" \u0dad\u0dd4\u0dc5\u0dd2\u0db1\u0dca, 1977 \u0d85\u0d9c\u0ddd\u0dc3\u0dca\u0dad\u0dd4 01 \u0dc3\u0dd2\u0da7 1988 \u0daf\u0dd9\u0dc3\u0dd0\u0db8\u0dca\u0db6\u0dbb\u0dca 16 \u0daf\u0d9a\u0dca\u0dc0\u0dcf \u0dc3\u0dd2\u0daf\u0dd4 \u0d9a\u0dc5 \u0d9a\u0dca\u200d\u0dbb\u0dd2\u0dba\u0dcf\u0dc0\u0d9a\u0dca \"\u0dc3\u0daf\u0dca\u0da0\u0dda\u0dad\u0db1\u0dcf\u0dc0\u0dd9\u0db1\u0dca\" \u0d9a\u0dc5\u0dda\u0dba\u0dd0 \u0dba\u0dd2 \u0db1\u0dd2\u0daf\u0dc4\u0dc3\u0da7 \u0d9a\u0dbb\u0dd4\u0dab\u0dd4 \u0daf\u0dd0\u0d9a\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0db1\u0db8\u0dca \u0d91\u0db8 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc4\u0da7 \u0db8\u0dd4\u0d9a\u0dca\u0dad\u0dd2\u0dba \u0dbd\u0db6\u0dcf \u0daf\u0dd3 \u0dad\u0dd2\u0db6\u0dda. \u0d91\u0db8\u0dd9\u0db1\u0dca \u0db8 \u0dc4\u0daf\u0dd2\u0dc3\u0dd2 \u0db1\u0dd3\u0dad\u0dd2 \u0dbb\u0dd9\u0d9c\u0dd4\u0dbd\u0dcf\u0dc3\u0dd2 \u0daf \u0db8\u0dd9\u0db8 \u0db4\u0dbb\u0dd3\u0d9a\u0dca\u0dc2\u0dab \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0dc4\u0dbb\u0dc3\u0dca \u0dc0\u0dd3 \u0d87\u0dad\u0dd2 \u0db6\u0dcf\u0db0\u0dcf\u0dc0\u0db1\u0dca \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd3 \u0dad\u0dd2\u0db6\u0dda.\u0d91\u0db8\u0dd9\u0db1\u0dca \u0db8 2000 \u0dc0\u0dc3\u0dbb\u0dda \u0daf\u0dd3, \u0dba\u0dcf\u0db4\u0db1\u0dba\u0dda \u0db8\u0dd2\u0dbb\u0dd4\u0dc3\u0dd4\u0dc0\u0dd2\u0dbd\u0dca \u0dc4\u0dd2 \u0d9a\u0dd4\u0da9\u0dcf \u0daf\u0dbb\u0dd4\u0dc0\u0db1\u0dca \u0dad\u0dd2\u0daf\u0dd9\u0db1\u0dd9\u0d9a\u0dd4\u0d9c\u0dda \u0d87\u0dad\u0dd4\u0dc5\u0dd4 \u0db8\u0dd8\u0dad \u0dc1\u0dbb\u0dd3\u0dbb \u0dc3\u0ddc\u0dba\u0dcf\u0d9c\u0dd9\u0db1 \u0dc0\u0dc3\u0dbb 15\u0d9a\u0da7 \u0db4\u0dc3\u0dd4, \u0d91\u0db1\u0db8\u0dca 2015 \u0dba\u0dd4\u0daf \u0dc4\u0db8\u0dd4\u0daf\u0dcf\u0dc0\u0dda \u0daf\u0dd2\u0d9c\u0dd4\u0daf\u0dd4\u0dbb \u0dc0\u0dd2\u0dc4\u0dd2\u0daf\u0dd4\u0db8\u0dca \u0db6\u0dbd\u0d9a\u0dcf\u0dba\u0dda \u0dc3\u0dcf\u0db8\u0dcf\u0da2\u0dd2\u0d9a \u0dc3\u0dd4\u0db1\u0dd2\u0dbd\u0dca \u0dbb\u0dad\u0dca\u0db1\u0dcf\u0dba\u0d9a\u0da7 \u0db8\u0dbb\u0dab \u0daf\u0dac\u0dd4\u0dc0\u0db8 \u0db4\u0dd0\u0db1 \u0dc0\u0dd6 \u0d85\u0dad\u0dbb, 2020 \u0daf\u0dd3 \u0dc4\u0dd2\u0da7\u0db4\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2 \u0d9c\u0ddd\u0da8\u0dcf\u0db7\u0dba \u0dbb\u0dcf\u0da2\u0db4\u0d9a\u0dca\u0dc2 \u0dc0\u0dd2\u0dc3\u0dd2\u0db1\u0dca \u0d94\u0dc4\u0dd4\u0da7 \u0da2\u0db1\u0dcf\u0db0\u0dd2\u0db4\u0dad\u0dd2 \u0dc3\u0db8\u0dcf\u0dc0 \u0db1\u0dd2\u0dba\u0db8 \u0d9a\u0dbb\u0db1 \u0dbd\u0daf\u0dd2.\u0dc0\u0dcf\u0dbb\u0dca\u0dad\u0dcf\u0dc0 \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8\u0dda \u0daf\u0dd3 \u0db1\u0dd3\u0dad\u0dd2\u0da5 \u0d8b\u0db4\u0dd4\u0dbd\u0dca \u0d9a\u0dd4\u0db8\u0dbb\u0db4\u0dca\u0db4\u0dd9\u0dbb\u0dd4\u0db8 \u0dc0\u0dd2\u0dc3\u0dd2\u0db1\u0dca \u0db1\u0dd3\u0dad\u0dd2\u0db8\u0dba \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0dda \u0daf\u0dd3 \u0db8\u0dd4\u0dc4\u0dd4\u0dab \u0daf\u0dd4\u0db1\u0dca \u0d9c\u0dd0\u0da7\u0dbd\u0dd4 \u0db8\u0dcf\u0dad\u0dbd\u0dda \u0db1\u0da9\u0dd4\u0dc0\u0dda \u0daf\u0dd3 \u0d94\u0dc4\u0dd4 \u0dbd\u0dd0\u0db6\u0dd6 \u0d85\u0dad\u0dca\u0daf\u0dd0\u0d9a\u0dd3\u0db8\u0dca \u0d87\u0dc3\u0dd4\u0dbb\u0dd2\u0db1\u0dca \u0dc0\u0dd2\u0dc3\u0dca\u0dad\u0dbb \u0d9a\u0dc5\u0dda \u0dba.\"\u0db8\u0dcf\u0dad\u0dbd\u0dda \u0db1\u0da9\u0dd4\u0dc0\u0da7 \u0dad\u0db8\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d85\u0dba \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0db6\u0dc0\u0da7 \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 156\u0d9a\u0dca \u0db4\u0db8\u0dab \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dc5\u0dcf. \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca\u0dc0\u0dbb\u0dd2\u0dba \u0dc3\u0dcf\u0d9a\u0dca\u0dc2\u0dd2 \u0dc3\u0da7\u0dc4\u0db1\u0dca \u0d9a\u0dbb\u0d9c\u0db1\u0dca\u0db1 \u0d9a\u0dd2\u0dba\u0dbd\u0dcf \u0dc3\u0dd3\u0d85\u0dba\u0dd2\u0da9\u0dd3\u0dba\u0da7 \u0db1\u0dd2\u0dba\u0ddd\u0d9c \u0d9a\u0dc5\u0dcf \u0db8 \u0d94\u0dc0\u0dd4\u0db1\u0dca \u0d9a\u0dd2\u0dc0\u0dca\u0dc0\u0dcf \u0d9a\u0ddc\u0dc5\u0db9\u0da7 \u0d87\u0dc0\u0dd2\u0dad\u0dca \u0dc3\u0dcf\u0d9a\u0dca\u0dc2\u0dd2 \u0daf\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf. \u0db1\u0dd0\u0dc0\u0dad \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca\u0dc0\u0dbb\u0dd2\u0dba \u0db1\u0dd2\u0dba\u0ddd\u0d9c \u0d9a\u0dc5\u0dcf \u0dc3\u0dcf\u0d9a\u0dca\u0dc2\u0dd2\u0d9a\u0dbb\u0dd4\u0dc0\u0db1\u0dca \u0dc0\u0dd9\u0dad \u0d9c\u0ddc\u0dc3\u0dca \u0dc3\u0dcf\u0d9a\u0dca\u0dc2\u0dd2 \u0d91\u0d9a\u0dad\u0dd4 \u0d9a\u0dbb\u0d9c\u0db1\u0dca\u0db1 \u0d9a\u0dd2\u0dba\u0dbd\u0dcf,\" \u0d94\u0dc4\u0dd4 \u0db4\u0dc0\u0dc3\u0dba\u0dd2. \u0db8\u0dd9\u0db8 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc0\u0dd2\u0daf\u0dda\u0dc1\u0dba\u0d9a\u0da7 \u0dba\u0dc0\u0db1 \u0dbd\u0dd9\u0dc3 \u0dbd\u0db6\u0dcf \u0daf\u0dd4\u0db1\u0dca \u0db1\u0dd2\u0dba\u0ddd\u0d9c\u0dba \u0daf \u0dc3\u0dad\u0dd2 \u0dc4\u0dba\u0d9a \u0db4\u0db8\u0dab \u0d9a\u0dcf\u0dbd\u0dba\u0d9a\u0dca \u0d85\u0db4\u0dbb\u0dcf\u0db0 \u0db4\u0dbb\u0dd3\u0d9a\u0dca\u0dc2\u0dab \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dc0\u0dd2\u0dc3\u0dd2\u0db1\u0dca \u0db1\u0ddc\u0dc3\u0dbd\u0d9a\u0dcf \u0dc4\u0dd0\u0dbb \u0dc3\u0dd2\u0da7\u0dd2 \u0db6\u0dc0 \u0d94\u0dc4\u0dd4 \u0db4\u0dd0\u0dc0\u0dc3\u0dd4\u0dc0\u0dda \u0dba. \u0db8\u0dd9\u0db8 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca 1950 \u0daf\u0dc1\u0d9a\u0dba\u0dda \u0db6\u0dc0\u0da7 \u0dbd\u0dd0\u0db6\u0dd4\u0dab\u0dd4 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dc3\u0dd4\u0dc0 \u0db1\u0da9\u0dd4\u0dc0 \u0d85\u0dc0\u0dc3\u0db1\u0dca \u0d9a\u0dc5 \u0daf \u0d85\u0db0\u0dd2\u0d9a\u0dbb\u0dab\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0dad\u0dd2\u0db6\u0dd6 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd3\u0db8\u0dca \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 \u0db4\u0dd2\u0dc5\u0dd2\u0db6\u0db3 \u0d9a\u0dd2\u0dc3\u0dd2\u0daf\u0dd4 \u0db4\u0dbb\u0dd3\u0d9a\u0dca\u0dc2\u0dab\u0dba\u0d9a\u0dca \u0db1\u0ddc\u0db4\u0dd0\u0dc0\u0dd0\u0dad\u0dca\u0dc0\u0dd6 \u0db6\u0dc0 \u0d94\u0dc4\u0dd4 \u0db4\u0dc0\u0dc3\u0dba\u0dd2.\u0db1\u0dd3\u0dad\u0dd2\u0da5\u0dc0\u0dbb\u0dba\u0dcf \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0db4\u0dc0\u0dad\u0dd2\u0db1 \u0db1\u0dd3\u0dad\u0dd2 \u0dbb\u0dcf\u0db8\u0dd4\u0dc0 \u0dba\u0da7\u0dad\u0dda \u0db8\u0dd9\u0db8 \u0d85\u0db4\u0dbb\u0dcf\u0db0\u0dc0\u0dbd\u0da7 \u0dba\u0dd4\u0d9a\u0dca\u0dad\u0dd2\u0dba \u0d89\u0da7\u0dd4 \u0d9a\u0dd2\u0dbb\u0dd3\u0db8\u0da7 \u0d85\u0db4\u0dc4\u0dc3\u0dd4 \u0db6\u0dc0 \u0dba\u0dd2. \"\u0d85\u0db4\u0dbb\u0dcf\u0db0\u0dba\u0da7 \u0d89\u0dc4\u0dc5\u0dd2\u0db1\u0dca \u0dc0\u0dd2\u0db0\u0dcf\u0dba\u0d9a\u0dba \u0d89\u0db1\u0dca\u0db1\u0dc0\u0dcf \u0dc0\u0d9c\u0dda \u0db8 \u0db4\u0dbb\u0dd3\u0d9a\u0dca\u0dc2\u0dab \u0d9a\u0dbb\u0db1 \u0d85\u0dba\u0da7 \u0d89\u0dc4\u0dc5\u0dd2\u0db1\u0dd4\u0dad\u0dca \u0d89\u0db1\u0dca\u0db1\u0dda \u0dc0\u0dd2\u0db0\u0dcf\u0dba\u0d9a\u0dba. \u0d92 \u0db1\u0dd2\u0dc3\u0dcf \u0db8\u0dd9\u0dc0\u0dd0\u0db1\u0dd2 \u0dc3\u0dd2\u0daf\u0dd4\u0dc0\u0dd3\u0db8\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0dc1\u0dda\u0dc2 \u0db1\u0dd3\u0dad\u0dd2\u0dba\u0d9a\u0dca \u0d9c\u0dd9\u0db1 \u0d92\u0db8\u0da7 \u0d85\u0dc0\u0dc1\u0dca\u200d\u0dba \u0dba\u0dd2,\" \u0d94\u0dc4\u0dd4 \u0dba\u0ddd\u0da2\u0db1\u0dcf \u0d9a\u0dc5\u0dda \u0dba.\u0db1\u0dd3\u0dad\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0dda \u0db8\u0dd0\u0daf\u0dd2\u0dc4\u0dad\u0dca\u0dc0\u0dd3\u0db8\u0dda \u0daf \u0db4\u0dca\u200d\u0dbb\u0dc1\u0dca\u0db1\u0dc3\u0dc4\u0d9c\u0dad \u0db6\u0dc0\u0d9a\u0dca \u0dad\u0dd2\u0db6\u0dd9\u0db1 \u0db6\u0dc0 \u0db6\u0dca\u200d\u0dbb\u0dd2\u0da7\u0ddd \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db4\u0dd0\u0dc0\u0dc3\u0dd6 \u0d85\u0dad\u0dbb \u0d94\u0dc4\u0dd4 \u0db4\u0dd9\u0db1\u0dca\u0dc0\u0dcf \u0daf\u0dd4\u0db1\u0dca\u0db1\u0dda \u0d87\u0dad\u0dd0\u0db8\u0dca \u0db1\u0da9\u0dd4 \u0dc0\u0dcf\u0dbb\u0dba\u0db1\u0dca \u0dc3\u0db3\u0dc4\u0dcf \u0d94\u0dc0\u0dd4\u0db1\u0dca \u0db4\u0dd0\u0db8\u0dd2\u0dab \u0dc4\u0ddd \u0db1\u0ddc\u0dad\u0dd2\u0db6\u0dd6 \u0db6\u0dc0\u0dba\u0dd2.\u0db1\u0dd2\u0dbb\u0dca\u0daf\u0dda\u0dc1\u0db8\u0dd8\u0dad\u0daf\u0dda\u0dc4 \u0d9c\u0ddc\u0da9\u0d9c\u0dd0\u0db1\u0dd3\u0db8\u0dca \u0db4\u0dca\u200d\u0dbb\u0dad\u0dd2\u0dc3\u0dca\u0dae\u0dcf\u0db4\u0db1\u0dba \u0dc3\u0db3\u0dc4\u0dcf \u0db1\u0dd2\u0dbb\u0dca\u0daf\u0dda\u0dc1 24\u0d9a\u0dca \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0dad\u0dd2\u0db6\u0dda. \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db1\u0dd2\u0dc1\u0dca\u0da0\u0dd2\u0dad \u0db1\u0dd3\u0dad\u0dd2\u0dba\u0d9a\u0dca \u0dc3\u0dc4 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0d9a\u0dca \u0db6\u0dbd\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8, \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba \u0d85\u0db0\u0dd3\u0d9a\u0dca\u0dc2\u0dab\u0dba\u0da7 \u0dc3\u0dd2\u0dba\u0dbd\u0dd4 \u0db4\u0dcf\u0dbb\u0dca\u0dc1\u0dc0 \u0db1\u0dd2\u0dba\u0ddd\u0da2\u0db1\u0dba \u0dc0\u0db1 \u0db1\u0ddb\u0dad\u0dd2\u0d9a \u0d86\u0dba\u0dad\u0db1\u0dba\u0d9a\u0dca \u0db4\u0dd2\u0dc4\u0dd2\u0da7\u0dd4\u0dc0\u0dd3\u0db8 \u0dc4\u0dcf \u0db8\u0dd2\u0db1\u0dc3\u0ddd\u0da7\u0dcf \u0dc4\u0dcf \u0db6\u0ddd\u0dbb\u0dca\u0db1\u0dca\u0db8\u0dad\u0dca \u0db8\u0dd6\u0dbd\u0db4\u0dad\u0dca\u200d\u0dbb \u0dc0\u0dbd \u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0d87\u0dad\u0dd4\u0dc5\u0dad\u0dca \u0d9a\u0dbb \u0db8\u0dd9\u0dc4\u0dd9\u0dba\u0dd4\u0db8\u0dca \u0db4\u0da7\u0dd2\u0db4\u0dcf\u0da7\u0dd2 \u0db4\u0dcf\u0dbb\u0daf\u0dd8\u0dc2\u0dca\u200d\u0dba \u0d86\u0d9a\u0dcf\u0dbb\u0dba\u0dd9\u0db1\u0dca \u0dc3\u0dd2\u0daf\u0dd4 \u0d9a\u0dd2\u0dbb\u0dd3\u0db8\u0da7 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0dbb\u0da2\u0dba\u0da7 \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb\u0dba\u0dd2.\u0dad\u0dc0 \u0daf, \u0db8\u0dc5 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0db4\u0dc0\u0dd4\u0dbd\u0dca\u0dc0\u0dbd \u0dc3\u0db8\u0dcf\u0da2\u0dd2\u0d9a\u0dba\u0db1\u0dca\u0da7 \u0d85\u0dc0\u0dc3\u0dca\u0dae\u0dcf\u0dc0 \u0dbd\u0db6\u0dcf \u0daf\u0dd3\u0db8\u0da7\u0dad\u0dca, \u0d94\u0dc0\u0dd4\u0db1\u0dca \u0dc4\u0db3\u0dd4\u0db1\u0dcf\u0d9c\u0db1\u0dca\u0db1\u0dcf \u0d9a\u0ddc\u0da7\u0dc3\u0dca \u0d94\u0dc0\u0dd4\u0db1\u0dca\u0da7 \u0db7\u0dcf\u0dbb \u0daf\u0dd3\u0db8\u0da7 \u0daf \u0dba\u0ddd\u0da2\u0db1\u0dcf \u0d9a\u0dd9\u0dbb\u0dda. \u0d85\u0db0\u0dd2\u0d9a\u0dbb\u0dab \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0da7 \u0db4\u0dd6\u0dbb\u0dca\u0dab \u0dc3\u0dc4\u0dba \u0daf\u0dd0\u0d9a\u0dca\u0dc0\u0dd3\u0db8 \u0dc3\u0dc4 \u0dc3\u0dcf\u0d9a\u0dca\u0dc2\u0dd2\u0d9a\u0dbb\u0dd4\u0dc0\u0db1\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0da7 \u0daf \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb\u0dba\u0dd2.\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0da7 \u0dc3\u0dc4 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb\u0dc0 \u0dc3\u0d82\u0dc0\u0dd2\u0db0\u0dcf\u0db1\u0dc0\u0dbd\u0da7 \u0daf \u0db1\u0dd2\u0dbb\u0dca\u0daf\u0dda\u0dc1 \u0dad\u0dd4\u0db1\u0d9a\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0d87\u0dad. \u0dc0\u0dd9\u0db1\u0dad\u0dca \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0dc3\u0ddc\u0dba\u0dcf\u0d9c\u0dd0\u0db1\u0dd3\u0db8\u0da7 \u0dc0\u0dd2\u0dc1\u0dda\u0dc2\u0da5 \u0d92\u0d9a\u0d9a\u0dba\u0d9a\u0dca \u0db4\u0dd2\u0dc4\u0dd2\u0da7\u0dd4\u0dc0\u0dcf \u0dc0\u0ddd\u0dc4\u0dcf\u0dbb\u0dd2\u0d9a \u0dc0\u0ddb\u0daf\u0dca\u200d\u0dba \u0db0\u0dcf\u0dbb\u0dd2\u0dad\u0dcf\u0dc0 \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8, \u0d85\u0db1\u0dc0\u0dc1\u0dca\u200d\u0dba \u0db4\u0dca\u200d\u0dbb\u0db8\u0dcf\u0daf\u0dba\u0d9a\u0dd2\u0db1\u0dca \u0dad\u0ddc\u0dbb \u0dc0 \u0db8\u0dda\u0dc0\u0dcf \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb \u0daf\u0dad\u0dca\u0dad \u0d9c\u0db6\u0da9\u0dcf\u0dc0\u0d9a\u0dca \u0dc3\u0dd0\u0d9a\u0dc3\u0dd3\u0db8 \u0dc4\u0dcf \u0d85\u0db0\u0dd2\u0d9a\u0dbb\u0dab\u0dba\u0dda \u0dc3\u0dca\u0dc0\u0dcf\u0db0\u0dd3\u0db1\u0dad\u0dca\u0dc0\u0dba \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8\u0da7 \u0d92 \u0d85\u0db1\u0dd4\u0dc0 \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb \u0dad\u0dd2\u0db6\u0dda.\u0da2\u0dd2\u0db1\u0dd3\u0dc0\u0dcf \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba\u0dda 53 \u0dc0\u0db1 \u0dc3\u0dd0\u0dc3\u0dd2\u0dc0\u0dcf\u0dbb\u0dba \u0db8\u0dda \u0dc0\u0db1 \u0dc0\u0dd2\u0da7 \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0d85\u0dad\u0dbb \u0d91\u0dc4\u0dd2 \u0daf\u0dd3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0db4\u0dd2\u0dc5\u0dd2\u0db6\u0db3 \u0dc0\u0dcf\u0da0\u0dd2\u0d9a \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dc5 \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db1\u0dd2\u0dba\u0ddd\u0da2\u0dca\u200d\u0dba \u0d9a\u0ddc\u0db8\u0dc3\u0dcf\u0dbb\u0dd2\u0dc3\u0dca\u0dc0\u0dbb\u0dd2\u0dba \u0db1\u0dcf\u0da9\u0dcf \u0d85\u0dbd\u0dca \u0db1\u0dc2\u0dd3\u0dc6\u0dca \u0db4\u0dd0\u0dc0\u0dc3\u0dd4\u0dc0\u0dda, \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca \u0db4\u0dd2\u0dc5\u0dd2\u0db6\u0db3 \u0d9a\u0dcf\u0dbb\u0dca\u0dba\u0dcf\u0dbd\u0dba \u0db8\u0dd9\u0dad\u0dd9\u0d9a\u0dca \u0d91\u0db8 \u0db4\u0dc0\u0dd4\u0dbd\u0dca\u0dc0\u0dbd \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca\u0da7 \u0dad\u0dd8\u0db4\u0dca\u0dad\u0dd2\u0db8\u0dad\u0dca \u0dc0\u0dd2\u0dba \u0dc4\u0dd0\u0d9a\u0dd2 \u0db4\u0dd2\u0dc5\u0dd2\u0dad\u0dd4\u0dbb\u0d9a\u0dca \u0dbd\u0db6\u0dcf \u0daf\u0dd3\u0db8\u0da7 \u0d85\u0db4\u0ddc\u0dc4\u0ddc\u0dc3\u0dad\u0dca \u0db1\u0dd2\u0dc3\u0dcf, \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd\u0da7 \u0dc3\u0dad\u0dca\u200d\u0dba \u0dc4\u0dd9\u0dc5\u0dd2\u0daf\u0dbb\u0dc0\u0dd4 \u0d9a\u0dd2\u0dbb\u0dd3\u0db8\u0da7, \u0dc0\u0db1\u0dca\u0daf\u0dd2 \u0dbd\u0db6\u0dcf \u0daf\u0dd3\u0db8\u0da7, \u0dc0\u0d9c\u0dc0\u0dd3\u0db8\u0da7 \u0dc4\u0dcf \u0d94\u0dc0\u0dd4\u0db1\u0dca \u0d85\u0db1\u0dd4\u0dc3\u0dca\u0db8\u0dbb\u0dab\u0dba\u0da7 \u0d85\u0dc0\u0dc3\u0dca\u0dae\u0dcf\u0dc0 \u0dbd\u0db6\u0dcf\u0daf\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc3\u0dad\u0dca\u200d\u0dba \u0dc3\u0dd9\u0dc0\u0dd3\u0db8\u0dda \u0d9a\u0ddc\u0db8\u0dd2\u0dc3\u0db8\u0d9a\u0dca \u0dc4\u0ddd \u0d8a\u0da7 \u0dc3\u0db8\u0dcf\u0db1 \u0dba\u0dcf\u0db1\u0dca\u0dad\u0dca\u200d\u0dbb\u0dab\u0dba\u0d9a\u0dca \u0d9c\u0ddc\u0da9 \u0db1\u0d9c\u0db1 \u0dbd\u0dd9\u0dc3\u0dba\u0dd2. \u0d91\u0db8\u0dd9\u0db1\u0dca \u0db8 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dad\u0dd4\u0dc5 \u0d87\u0dad\u0dd2 \u0daf\u0dab\u0dca\u0da9 \u0db8\u0dd4\u0d9a\u0dca\u0dad\u0dd2\u0dba \u0db1\u0dd2\u0dc3\u0dcf \u0db4\u0dd4\u0dbb\u0dc0\u0dd0\u0dc3\u0dd2\u0dba\u0db1\u0dca\u0da7 \u0dad\u0dd2\u0dbb\u0dc3\u0dbb \u0dc3\u0dcf\u0db8\u0dba\u0d9a\u0dca \u0d85\u0dad\u0dca\u0db4\u0dad\u0dca \u0d9a\u0dbb\u0d9c\u0dd0\u0db1\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0db6\u0dc0 \u0d91\u0dc4\u0dd2 \u0daf\u0dd3 \u0d87\u0dba \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dcf \u0dba.\"\u0d85\u0db4\u0da7 \u0d85\u0dc0\u0dc1\u0dca\u200d\u0dba \u0d87\u0dad\u0dca\u0dad \u0daf\u0dd0\u0db1\u0d9c\u0db1\u0dca\u0db1\"\"\u0d85\u0db4\u0da7 \u0dc0\u0db1\u0dca\u0daf\u0dd2 \u0d9a\u0dd2\u0dba \u0d9a\u0dd2\u0dba\u0dcf \u0dc3\u0dbd\u0dca\u0dbd\u0dd2 \u0d9c\u0dd9\u0dc0\u0dbd\u0dcf \u0d85\u0dad \u0db4\u0dd2\u0dc4\u0daf\u0dcf \u0d9c\u0db1\u0dca\u0db1 \u0dc4\u0daf\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf \u0d85\u0db4\u0dd2 \u0d86\u0dab\u0dca\u0da9\u0dd4\u0dc0\u0da7 \u0d9a\u0dd2\u0dba\u0db1\u0dc0\u0dcf. \u0d85\u0db4\u0da7 \u0d85\u0dc0\u0dc1\u0dca\u200d\u0dba \u0d85\u0db4\u0dda \u0db4\u0dc0\u0dd4\u0dbd\u0dda \u0d85\u0dba\u0da7 \u0db8\u0ddc\u0d9a\u0d9a\u0dca\u0daf \u0dc0\u0dd4\u0dab\u0dda \u0d9a\u0dd2\u0dba\u0dbd\u0dcf \u0daf\u0dd0\u0db1\u0d9c\u0db1\u0dca\u0db1,\" \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0dc3\u0dd2\u0dba \u0dc3\u0ddc\u0dc4\u0ddc\u0dba\u0dd4\u0dbb\u0dcf \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc0\u0dcf\u0dbb\u0dca\u0dad\u0dcf\u0dc0 \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2 \u0da2\u0dba\u0daf\u0dd3\u0db4\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dcf \u0dba.\"\u0d85\u0db4\u0da7 \u0d85\u0dc0\u0dc1\u0dca\u200d\u0dba \u0dba\u0dd4\u0d9a\u0dca\u0dad\u0dd2\u0dba \u0db8\u0dd2\u0dc3\u0d9a\u0dca \u0dc3\u0dbd\u0dca\u0dbd\u0dd2 \u0db1\u0ddc\u0dc0\u0dd9\u0dba\u0dd2.\"\u0db8\u0dd9\u0dbd\u0dd9\u0dc3 \u0db4\u0dbb\u0dd3\u0d9a\u0dca\u0dc2\u0dab \u0db4\u0dca\u200d\u0dbb\u0db8\u0dcf\u0daf \u0dc0\u0dd3\u0db8 \u0dba\u0dd4\u0d9a\u0dca\u0dad\u0dd2\u0dba \u0dba\u0da7\u0db4\u0dad\u0dca \u0dc0\u0dd3\u0db8\u0da7 \u0dc4\u0dda\u0dad\u0dd4\u0dc0\u0d9a\u0dca \u0db6\u0dc0 \u0daf \u0d87\u0dba \u0d85\u0dc0\u0dc3\u0dcf\u0db1 \u0dc0\u0dc1\u0dba\u0dd9\u0db1\u0dca \u0db4\u0dd0\u0dc0\u0dc3\u0dd4\u0dc0\u0dcf \u0dba.\"\u0db8\u0dda \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dc0\u0dbd \u0dc0\u0dc5\u0daf\u0dcf\u0dbd\u0dcf \u0dad\u0dd2\u0dba\u0dd9\u0db1 \u0db8\u0dbb\u0dab \u0dc3\u0dd2\u0daf\u0dd4\u0dc0\u0dd9\u0dbd\u0dcf \u0daf\u0dd0\u0db1\u0dca \u0d9a\u0dcf\u0dbd\u0dba\u0d9a\u0dca \u0d9c\u0dad \u0dc0\u0dd9\u0dbd\u0dcf. \u0d85\u0dad\u0dd4\u0dbb\u0dd4\u0daf\u0db1\u0dca \u0daf\u0dbb\u0dd4\u0dc0\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0dba\u0dd4\u0d9a\u0dca\u0dad\u0dd2\u0dba \u0d89\u0dbd\u0dca\u0dbd\u0db1 \u0db8\u0dc0\u0dd4\u0dc0\u0dbb\u0dd4\u0db1\u0dca \u0daf\u0dd0\u0db1\u0dca \u0d89\u0dad\u0dcf\u0db8 \u0dc0\u0dba\u0dc3\u0dba\u0dd2. \u0db6\u0ddc\u0dc4\u0ddd \u0d85\u0dba \u0db8\u0dd2\u0dba\u0d9c\u0dd2\u0dc4\u0dd2\u0db1\u0dca. \u0d91\u0d9a\u0dca \u0d9a\u0dd9\u0db1\u0dd9\u0d9a\u0dca \u0db8\u0dd2\u0dba \u0dba\u0db1\u0dc0\u0dcf \u0d9a\u0dd2\u0dba\u0db1\u0dca\u0db1\u0dd9 \u0d91\u0d9a\u0dca \u0dc3\u0dcf\u0d9a\u0dca\u0dc2\u0dd2\u0dba\u0d9a\u0dca \u0db8\u0dd2\u0dba\u0dba\u0db1\u0dc0\u0dcf \u0d9a\u0dd2\u0dba\u0db1 \u0d91\u0d9a\u0dba\u0dd2.\"\u0dc3\u0db6\u0dd0\u0db3\u0dd2 \u0dc0\u0dd2\u0dc2\u0dba\u0dba\u0db1\u0dca\u0da2\u0db1\u0dad\u0dcf \u0dc0\u0dd2\u0db8\u0dd4\u0d9a\u0dca\u0dad\u0dd2 \u0db4\u0dd9\u0dbb\u0db8\u0dd4\u0dab\u0daf\u0dd9\u0db8\u0dc5\u0dc0\u0db0\u0dc4\u0dd2\u0d82\u0dc3\u0dcf\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0d9c\u0ddd\u0da8\u0dcf\u0db7\u0dba \u0dbb\u0dcf\u0da2\u0db4\u0d9a\u0dca\u0dc2\u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca\u0db1\u0dd3\u0dad\u0dd2\u0dba\u0d91\u0dbd\u0dca\u0da7\u0dd3\u0da7\u0dd3\u0d8a\u0dba\u0dc4\u0db8\u0dd4\u0daf\u0dcf\u0db8\u0dda \u0db4\u0dd4\u0dc0\u0dad\u0da7 \u0dc3\u0db8\u0dca\u0db6\u0db1\u0dca\u0db0 \u0dad\u0dc0\u0dad\u0dca \u0dc0\u0dd2\u0dc3\u0dca\u0dad\u0dbb\u0dbb\u0dab\u0dc0\u0dd2\u0dbb\u0dd4\u0dc0\u0dd9\u0d9a\u0dd4 \u0dc3\u0dc4 \u0db8\u0dd2\u0db1\u0dd3\u0db8\u0dbb\u0dd4\u0dc0\u0dd9\u0d9a\u0dd4 \u0d85\u0dad\u0dbb \u0dc0\u0dd9\u0db1\u0dc3 \u0dc0\u0da7\u0dc4\u0dcf\u0d9c\u0dad \u0dba\u0dd4\u0dad\u0dd4\u0dba\u0dd2 - \u0dc4\u0db8\u0dd4\u0daf\u0dcf\u0db4\u0dad\u0dd2\u0dc4\u0db8\u0dd4\u0daf\u0dcf \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca \u0d89\u0dbd\u0d9a\u0dca\u0d9a \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0daf\u0da9\u0dba\u0db8\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1 \u0db6\u0dc0\u0da7 \u0d91\u0dbd\u0dca\u0dbd \u0dc0\u0db1 \u0da0\u0ddd\u0daf\u0db1\u0dcf \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1 \u0db6\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dba\u0dd4\u0daf \u0dc4\u0db8\u0dd4\u0daf\u0dcf\u0db4\u0dad\u0dd2 \u0dbd\u0dd4\u0dad\u0dd2\u0db1\u0db1\u0dca \u0da2\u0dd9\u0db1\u0dbb\u0dcf\u0dbd\u0dca \u0db8\u0dc4\u0dda\u0dc2\u0dca \u0dc3\u0dda\u0db1\u0dcf\u0db1\u0dcf\u0dba\u0d9a \u0db4\u0dc0\u0dc3\u0dba\u0dd2.2017 \u0d85\u0d9c\u0ddd\u0dc3\u0dca\u0dad\u0dd4 4\u0db4\u0dca\u200d\u0dbb\u0db0\u0dcf\u0db1 \u0db4\u0dd4\u0dc0\u0dad\u0db1\u0dad\u0dcf\u0dc2\u0dcf\u0da7 \u0db8\u0dc4\u0dcf\u0db0\u0dd2\u0d9a\u0dbb\u0dab\u0dba\u0dd9\u0db1\u0dca \u0d87\u0db42023 \u0db8\u0dd0\u0dba\u0dd2 28\u0daf\u0dda\u0dc1\u0db6\u0db1\u0dca\u0daf\u0dd4 \u0dad\u0dd9\u0db1\u0dca\u0db1\u0d9a\u0ddc\u0db1\u0dca \u0dba\u0db1\u0dd4 \u0d9a\u0dc0\u0dd4\u0daf?\u0db4\u0dd0\u0dba 3 \u0d9a\u0da7 \u0db4\u0dd9\u0dbb\u0d87\u0dc6\u0dca\u0d9c\u0db1\u0dd2\u0dc3\u0dca\u0dae\u0dcf\u0db1\u0dba\u0dda \u0dbb\u0dd6\u0db4\u0dbd\u0dcf\u0dc0\u0dab\u0dca\u200d\u0dba\u0dcf\u0d9c\u0dcf\u0dbb \u0dc0\u0dc3\u0dcf \u0daf\u0db8\u0db1 \u0dbd\u0dd9\u0dc3 \u0dad\u0dcf\u0dbd\u0dd2\u0db6\u0dcf\u0db1\u0dca \u0db1\u0dd2\u0dba\u0ddd\u0d9c \u0d9a\u0dbb\u0dba\u0dd2\u0db4\u0dd0\u0dba 2 \u0d9a\u0da7 \u0db4\u0dd9\u0dbb\u0daf\u0dd0\u0d9a\u0dca\u0db8\u0dbd\u0dd2\u0d82\u0d9c\u0dd2\u0d9a \u0db1\u0dd0\u0db8\u0dd2\u0dba\u0dcf\u0dc0 \u0dbd\u0ddc\u0dc0\u0da7 \u0dc4\u0dd9\u0dc5\u0dd2 \u0d9a\u0dd2\u0dbb\u0dd3\u0db8\u0da7 \u0da2\u0dd3\u0dc0\u0dd2\u0dad \u0d9a\u0dcf\u0dbd\u0dba\u0d9a\u0dca \u0d9c\u0dad\u0dc0\u0dd9\u0db1\u0dca\u0db1\u0dda \u0d87\u0dba\u0dd2?2023 \u0da2\u0dd6\u0db1\u0dd2 20\u0daf\u0dda\u0daf\u0dd4\u0dab\u0dd4 \u0dc3\u0dd0\u0db8\u0dbb\u0dd4\u0db8\u0dda \u0d89\u0dad\u0dd2\u0dc4\u0dcf\u0dc3\u0dba \u0d9a\u0dd9\u0da7\u0dd2\u0dba\u0dd9\u0db1\u0dca2023 \u0da2\u0dd6\u0db1\u0dd2 18\u0dba\u0dbd\u0dca \u0db4\u0dd0\u0db1\u0d9c\u0dd2\u0dba \u0daf\u0dd2\u0d9a\u0dca\u0d9a\u0dc3\u0dcf\u0daf \u0db1\u0dd3\u0dad\u0dd2\u0dba: \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dbd\u0ddc\u0dc0 \u0d85\u0da9\u0dd4\u0db8 \u0daf\u0dd2\u0d9a\u0dca\u0d9a\u0dc3\u0dcf\u0daf \u0db4\u0dca\u200d\u0dbb\u0dad\u0dd2\u0dc1\u0dad\u0dba \u0daf\u0dbb\u0db1\u0dca\u0db1\u0dda \u0d87\u0dba\u0dd2?2023 \u0db8\u0dd0\u0dba\u0dd2 31\u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0dbb\u0d9a\u0dd2\u0db1\u0dca\u0db1\u0da7 \u0d9c\u0dd9\u0db1\u0dcf ICCPR \u0db4\u0db1\u0dad2023 \u0db8\u0dd0\u0dba\u0dd2 30\u0d9a\u0ddc\u0db8\u0dca\u0db4\u0da4\u0dca\u0da4\u0dc0\u0dd3\u0daf\u0dd2\u0dba \u0dc4\u0dd0\u0daf\u0dd4\u0dab\u0dda \u0d9a\u0ddc\u0dc4\u0ddc\u0db8 \u0daf?2023 \u0db8\u0dd0\u0dba\u0dd2 25\u0db4\u0dd3\u0dad\u0dd8 \u0db1\u0dd2\u0dc0\u0dcf\u0da9\u0dd4\u0dc0: \u0dbd\u0d82\u0d9a\u0dcf\u0dc0\u0dda \u0db4\u0dd2\u0dba\u0dc0\u0dbb\u0dd4\u0db1\u0dca\u0da7 \u0d85\u0dc4\u0dd2\u0db8\u0dd2 \u0d85\u0dba\u0dd2\u0dad\u0dd2\u0dc0\u0dcf\u0dc3\u0dd2\u0d9a\u0db8\u0d9a\u0dca \u0daf?2023 \u0db8\u0dd0\u0dba\u0dd2 16'\u0d94\u0dc3\u0dbb\u0dd2\u0dba' \u0d85\u0db4\u0dd2\u0da7 \u0d86\u0dc0\u0dda \u0d9a\u0ddc\u0dc4\u0dd9\u0db1\u0dca\u0daf?2023 \u0db8\u0dd0\u0dba\u0dd2 19'\u0daf\u0db1\u0dca\u0db1\u0ddd \u0db6\u0dd4\u0daf\u0dd4\u0db1\u0dca\u0d9c\u0dda ' \u0d9c\u0dd3\u0dad\u0dba \u0d9c\u0dd0\u0db1 \u0db1\u0ddc\u0daf\u0dad\u0dca \u0d9a\u0dad\u0dcf\u0dc0\u0d9a\u0dca2023 \u0db8\u0dd0\u0dba\u0dd2 16\u0dc3\u0dd2\u0dc0\u0dd2\u0dbd\u0dca \u0dc0\u0dd2\u0dbb\u0ddd\u0db0\u0dad\u0dcf \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8 \u0db4\u0dd2\u0dc5\u0dd2\u0db6\u0db3 \u0db1\u0dd2\u0dbb\u0dca\u0daf\u0dda\u0dc1\u0dd2\u0dad \u0db8\u0dcf\u0dbb\u0dca\u0d9c\u0ddd\u0db4\u0daf\u0dda\u0dc1 \u0dba\u0dae\u0dcf\u0dbb\u0dca\u0dae\u0dba\u0d9a\u0dca \u0dc0\u0dd9\u0dba\u0dd2\u0daf?2023 \u0db8\u0dd0\u0dba\u0dd2 15\u0dc0\u0dd0\u0da9\u0dd2\u0db4\u0dd4\u0dbb\u0db8 \u0d9a\u0dd2\u0dba\u0dd0\u0dc0\u0dd61\u0daf\u0dda\u0dc1\u0db6\u0db1\u0dca\u0daf\u0dd4 \u0dad\u0dd9\u0db1\u0dca\u0db1\u0d9a\u0ddc\u0db1\u0dca:\u0da2\u0dca\u200d\u0dba\u0dd9\u0dc2\u0dca\u0da8 \u0db1\u0dd2\u0dba\u0ddd\u0da2\u0dca\u200d\u0dba \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2\u0dc0\u0dbb\u0dba\u0dcf \u0d9c\u0dd0\u0db1 \u0db8\u0dda \u0dad\u0ddc\u0dbb\u0dad\u0dd4\u0dbb\u0dd4 \u0d94\u0db6 \u0daf\u0dd0\u0db1 \u0dc3\u0dd2\u0da7\u0dd2\u0dba\u0dcf\u0daf?  2\u0db1\u0dad\u0dcf\u0dc2\u0dcf\u0da7 \u0db8\u0dc4\u0dcf\u0db0\u0dd2\u0d9a\u0dbb\u0dab\u0dba\u0dd9\u0db1\u0dca \u0d87\u0db43\u0d87\u0dc6\u0dca\u0d9c\u0db1\u0dd2\u0dc3\u0dca\u0dae\u0dcf\u0db1\u0dba\u0dda \u0dbb\u0dd6\u0db4\u0dbd\u0dcf\u0dc0\u0dab\u0dca\u200d\u0dba\u0dcf\u0d9c\u0dcf\u0dbb \u0dc0\u0dc3\u0dcf \u0daf\u0db8\u0db1 \u0dbd\u0dd9\u0dc3 \u0dad\u0dcf\u0dbd\u0dd2\u0db6\u0dcf\u0db1\u0dca \u0db1\u0dd2\u0dba\u0ddd\u0d9c \u0d9a\u0dbb\u0dba\u0dd24 '\u0db8\u0d9c\u0dda \u0dbd\u0dd2\u0d82\u0d9c\u0dd2\u0d9a \u0db1\u0dd0\u0db8\u0dd2\u0dba\u0dcf\u0dc0\u0dd9\u0db1\u0dca \u0db8\u0db8 \u0d9a\u0dc0\u0dd4\u0daf \u0d9a\u0dd2\u0dba\u0dbd\u0dcf \u0db8\u0db1\u0dd2\u0db1\u0dca\u0db1 \u0db6\u0dd1'5\u0dad\u0dd2\u0dc5\u0dd2\u0dab\u0dd2 \u0d9c\u0db8\u0d9c\u0dda: \u0d86\u0db6\u0dcf\u0db0\u0dd2\u0dad \u0db6\u0dc5\u0dbd\u0dd4\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0daf\u0dd2\u0dc0\u0dd2\u0dba\u0db8 \u0d9a\u0dd0\u0db4\u0d9a\u0dc5 \u0dad\u0dbb\u0dd4\u0dab\u0dd2\u0dba",
    "\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1: \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4 \u0dc3\u0dc4 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0daf?27 \u0da2\u0dd6\u0db1\u0dd2 2023\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dd9\u0db1\u0dca \u0dc0\u0dbb\u0dd2\u0db1\u0dca \u0dc0\u0dbb \u0dc4\u0db8\u0dd4 \u0dc0\u0dd6 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0dc3\u0dc4 \u0d92\u0dc0\u0dcf\u0dba\u0dda \u0d9a\u0dd0\u0dab\u0dd3\u0db8\u0dca\u0dc0\u0dbd \u0d85\u0dc3\u0dcf\u0dbb\u0dca\u0dae\u0d9a\u0dad\u0dca\u0dc0\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc3\u0d9a\u0dc3\u0dca \u0d9a\u0dd9\u0dbb\u0dd4\u0dab\u0dd4 \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dca \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8 \u0da2\u0dd6\u0db1\u0dd2 22 \u0dc0\u0db1 \u0daf\u0dcf \u0d9a\u0ddc\u0dc5\u0db9 \u0daf\u0dd3 \u0dc3\u0dd2\u0daf\u0dd4\u0dc0\u0dd2\u0dba. \u0d91\u0dba \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dbb \u0dad\u0dd2\u0db6\u0dd4\u0dab\u0dda \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0dc3\u0dc4 \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0db3\u0dc4\u0dcf \u0dc0\u0db1 \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba (CHRD), \u0d85\u0dad\u0dd4\u0dbb\u0dd4\u0daf\u0dc4\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d91\u0d9a\u0dad\u0dd4\u0dc0 (FOD), \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dca\u200d\u0dbb\u0da2\u0dcf\u0dad\u0db1\u0dca\u0dad\u0dca\u200d\u0dbb\u0dc0\u0dcf\u0daf\u0dba \u0dc3\u0db3\u0dc4\u0dcf \u0db8\u0dcf\u0db0\u0dca\u200d\u0dba\u0dc0\u0dda\u0daf\u0dd2\u0dba\u0ddd (JDS) \u0dc4\u0dcf \u0dc3\u0dad\u0dca\u200d\u0dba \u0dc3\u0dc4 \u0dba\u0dd4\u0d9a\u0dca\u0dad\u0dd2\u0dba \u0dc3\u0db3\u0dc4\u0dcf \u0dc0\u0db1 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba (ITJP) \u0dc0\u0dd2\u0dc3\u0dd2\u0db1\u0dca \u0dba. \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0 \u0db1\u0db8\u0dca \u0d9a\u0dbb \u0dad\u0dd2\u0db6\u0dd4\u0dab\u0dda, \"\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0dc4\u0dcf \u0d85\u0dc3\u0dcf\u0dbb\u0dca\u0dae\u0d9a \u0d9a\u0dd0\u0dab\u0dd3\u0db8\u0dca\" \u0dba\u0db1\u0dd4\u0dc0\u0dd9\u0db1\u0dd2.\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca, \u0dc0\u0dd2\u0dc0\u0dd2\u0db0 \u0d9a\u0dcf\u0dbd\u0dc0\u0d9a\u0dc0\u0dcf\u0db1\u0dd4\u0dc0\u0dbd \u0d87\u0dad\u0dd2 \u0dc0\u0dd6 \u0d9c\u0dd0\u0da7\u0dd4\u0db8\u0dca\u0dc0\u0dbd\u0dd2\u0db1\u0dca \u0db4\u0dc3\u0dd4 \u0dc4\u0db8\u0dd4 \u0dc0\u0dd6 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0db4\u0dd2\u0dc5\u0dd2\u0db6\u0db3 \u0dbb\u0da2\u0dba \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0d86\u0d9a\u0dcf\u0dbb\u0dba \u0dc3\u0dc4 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dba\u0dd4\u0dad\u0dd4 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db8\u0dcf\u0dbb\u0dca\u0d9c\u0ddd\u0db4\u0daf\u0dda\u0dc1\u0db1 \u0db4\u0dd2\u0dc5\u0dd2\u0db6\u0db3 \u0dc0\u0dd2\u0dc3\u0dca\u0dad\u0dbb \u0d9a\u0dbb\u0dba\u0dd2.\u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0d9a\u0dca \u0dba\u0db1\u0dd4 \u0d9a\u0dd4\u0db8\u0d9a\u0dca \u0daf?'\u0dc3\u0db8\u0dd6\u0dc4 \u0db8\u0dd2\u0db1\u0dd3 \u0dc0\u0dc5\u0d9a\u0dca' \u0dba\u0db1\u0dd4 \u0d9a\u0dd4\u0db8\u0d9a\u0dca\u0daf\u0dd0\u0dba\u0dd2 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db1\u0dd2\u0dbb\u0dca\u0dc0\u0da0\u0db1\u0dba\u0d9a\u0dca \u0db1\u0dd0\u0dad. \u0d91\u0db1\u0dd2\u0dc3\u0dcf, \u0d91\u0dba \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dd2\u0dbb\u0dd3\u0db8\u0dda \u0daf\u0dd3 \u0d85\u0db7\u0dd2\u0dba\u0ddd\u0d9c\u0dba\u0d9a\u0dca\u0db6\u0dc0\u0da7 \u0db4\u0dad\u0dca\u0dc0\u0dd9\u0dba\u0dd2.\u0db6\u0dc4\u0dd2\u0dbb\u0dca \u0db1\u0dd3\u0dad\u0dd2\u0d9a, \u0dbd\u0d9d\u0dd4 \u0dc4\u0ddd \u0d85\u0dad\u0dca\u0dad\u0db1\u0ddd\u0db8\u0dad\u0dd2\u0d9a \u0d9d\u0dcf\u0dad\u0db1 \u0dc3\u0dcf\u0dbb\u0dca\u0dae\u0d9a \u0dbd\u0dd9\u0dc3 \u0dc0\u0dc5\u0d9a\u0dca\u0dc0\u0dcf\u0dbd\u0dd3\u0db8 \u0dc3\u0dc4 \u0dc0\u0dd2\u0db8\u0dbb\u0dca\u0dc1\u0db1\u0dba \u0db4\u0dd2\u0dc5\u0dd2\u0db6\u0db3 \u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd3\u0db1\u0dca\u0d9c\u0dda \u0d85\u0dad\u0dca\u0db4\u0ddc\u0dad (Minnesota Protocol) \u0dc4\u0dcf \u0d85\u0dad\u0dd4\u0dbb\u0dd4\u0daf\u0db1\u0dca \u0dad\u0dd0\u0db1\u0dd0\u0dad\u0dca\u0dad\u0db1\u0dca \u0db4\u0dd2\u0dc5\u0dd2\u0db6\u0db3 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0d9a\u0ddc\u0db8\u0dd2\u0dc3\u0db8\u0dda (ICMP) \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8 \u0dc3\u0dc4 \u0dc0\u0dd2\u0db8\u0dbb\u0dca\u0dc1\u0db1\u0dba \u0db4\u0dd2\u0dc5\u0dd2\u0db6\u0db3 2020 \u0db6\u0ddd\u0dbb\u0dca\u0db1\u0dca\u0db8\u0dad\u0dca \u0db8\u0dd6\u0dbd\u0db4\u0dad\u0dca\u200d\u0dbb\u0dba (Bournemouth Protocol) \u0dba\u0db1 \u0dbd\u0dda\u0d9b\u0db1\u0dc0\u0dbd\u0da7 \u0d85\u0db1\u0dd4\u0dc0 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0d9a\u0dca \u0dba\u0db1\u0dd4, \"\u0db8\u0dbb\u0dab\u0dba \u0dc3\u0dd2\u0daf\u0dd4 \u0dc0\u0dd6 \u0d86\u0d9a\u0dcf\u0dbb\u0dba\u0dda \u0dc3\u0dc4, \u0dc4\u0ddd \u0dc3\u0dd2\u0dbb\u0dd4\u0dbb\u0dd4 \u0db6\u0dd0\u0dc4\u0dd0\u0dbb \u0d9a\u0dd2\u0dbb\u0dd3\u0db8\u0dda \u0d9a\u0dca\u200d\u0dbb\u0db8\u0dba\u0dda \u0db1\u0dd3\u0dad\u0dca\u200d\u0dba\u0dcf\u0db1\u0dd4\u0d9a\u0dd6\u0dbd \u0db7\u0dcf\u0dc0\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0db8\u0dbb\u0dca\u0dc1\u0db1\u0dba \u0d9a\u0dc5 \u0dba\u0dd4\u0dad\u0dd4 \u0dc3\u0dd2\u0dbb\u0dd4\u0dbb\u0dd4 \u0dc0\u0dc5 \u0daf\u0db8\u0dcf \u0dad\u0dd2\u0db6\u0dd9\u0db1 \u0dc3\u0dca\u0dae\u0dcf\u0db1\u0dba\u0d9a\u0dd2.\"\u0db1\u0db8\u0dd4\u0dad\u0dca \u0dc0\u0dc3\u0d82\u0d9c\u0dad, \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dd2\u0db4\u0dad\u0dca \u0dc0\u0dd0\u0db1\u0dd2 \u0d85\u0dc0\u0dc3\u0dca\u0dae\u0dcf\u0dc0\u0dbd \u0daf\u0dd3 \u0daf \u0d87\u0dad\u0dd0\u0db8\u0dca \u0dc3\u0dd2\u0dbb\u0dd4\u0dbb\u0dd4 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dc0\u0dbd \u0db8\u0dd2\u0dc4\u0dd2\u0daf\u0db1\u0dca \u0d9a\u0dd2\u0dbb\u0dd3\u0db8 \u0dc3\u0dd2\u0daf\u0dd4 \u0d9a\u0dbb\u0dba\u0dd2.\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd3 \u0dc3\u0dcf\u0d9a\u0da0\u0dca\u0da1\u0dcf \u0d9a\u0dbb\u0db1 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dba\u0db1\u0dd4, \u0d85\u0dc0\u0dc3\u0db1\u0dca \u0dc0\u0dad\u0dca\u0db4\u0dd2\u0dc5\u0dd2\u0dc0\u0dd9\u0dad\u0dca \u0dc4\u0ddd \u0db4\u0dc0\u0dd4\u0dbd\u0dda \u0d85\u0dba\u0d9c\u0dda \u0d85\u0db1\u0dd4\u0daf\u0dd0\u0db1\u0dd4\u0db8\u0d9a\u0dd2\u0db1\u0dca \u0dad\u0ddc\u0dbb \u0dc0 \u0dc4\u0dcf \u0d91\u0db8 \u0db8\u0dd2\u0dc4\u0dd2\u0daf\u0db1\u0dca \u0d9a\u0dd9\u0dbb\u0dd9\u0db1 \u0d85\u0dba \u0db8\u0dd2\u0dba\u0dba\u0dcf\u0db8 \u0db4\u0dd2\u0dc5\u0dd2\u0db6\u0db3 \u0dc3\u0dad\u0dca\u200d\u0dba\u0dba \u0dc4\u0dd9\u0dc5\u0dd2 \u0db1\u0ddc\u0d9a\u0dbb, \u0db6\u0ddc\u0dc4\u0ddd \u0daf\u0dd4\u0dbb\u0da7 \u0dc4\u0ddc\u0dbb \u0dbb\u0dc4\u0dc3\u0dda \u0dc3\u0dd2\u0daf\u0dd4 \u0d9a\u0dbb\u0db1 \u0dbd\u0daf \u0db7\u0dd6\u0db8\u0daf\u0dcf\u0db1\u0dba\u0db1\u0dca \u0dba.\u0d85\u0dad\u0dd4\u0dbb\u0dd4\u0daf\u0dc4\u0db1\u0dca\u0dc0\u0dd6\u0dc0\u0db1\u0dca \u0db4\u0dd2\u0dc5\u0dd2\u0db6\u0db3 \u0d9a\u0dcf\u0dbb\u0dca\u0dba\u0dba\u0dcf\u0dbd\u0dba (OMP) \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd3\u0db8\u0dca \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1\u0dc0\u0dcf\u0daf?''\u0db4\u0dd4\u0dc5\u0dd4\u0db1\u0dca \u0d8b\u0da9 \u0dad\u0dd2\u0dba\u0dbd\u0dcf \u0db8\u0dcf\u0dc3 \u0dad\u0dd4\u0db1\u0d9a\u0dca \u0dc4\u0daf\u0db4\u0dd4 \u0daf\u0dbb\u0dd4\u0dc0\u0dcf\u0dc0 \u0dad\u0db8\u0dba\u0dd2 \u0db4\u0dd0\u0dc4\u0dd0\u0dbb\u0d9c\u0dd9\u0db1 \u0d9c\u0dd2\u0dba\u0dda''\n\n\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\n\n\n\n\n\n\n\n\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dd9\u0db1\u0dca \u0db8\u0dd9\u0dad\u0dd9\u0d9a\u0dca \u0dc4\u0db8\u0dd4\u0dc0\u0dd3 \u0d87\u0dad\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca 20\u0d9a\u0dca \u0db4\u0dd2\u0dc5\u0dd2\u0db6\u0db3 \u0dc0 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0dc0\u0dd2\u0dc3\u0dca\u0dad\u0dbb \u0d9a\u0dbb \u0dad\u0dd2\u0db6\u0dd9\u0db1 \u0d85\u0dad\u0dbb \u0d92\u0dc0\u0dcf \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a 11\u0d9a\u0dca \u0db4\u0dd4\u0dbb\u0dcf \u0dc0\u0dd2\u0dc3\u0dd2\u0dbb\u0dd3 \u0d87\u0dad.\u0db8\u0dd9\u0db8 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca\u0d9c\u0dd9\u0db1\u0dca \u0db6\u0dc4\u0dd4\u0dad\u0dbb\u0dba\u0d9a\u0dca \u0dc4\u0db8\u0dd4 \u0dc0\u0dd3 \u0dad\u0dd2\u0db6\u0dd9\u0db1\u0dca\u0db1\u0dda \u0d85\u0dc4\u0db9\u0dd4 \u0dbd\u0dd9\u0dc3 \u0db6\u0dc0 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0dc3\u0dd4\u0dc3\u0dcf\u0db1\u0dba \u0d9a\u0dd4\u0dc5\u0dd4\u0dab\u0d9a\u0dca \u0d89\u0daf\u0dd2 \u0d9a\u0dd2\u0dbb\u0dd3\u0db8\u0da7 \u0dba\u0dcf\u0db8\u0dda \u0daf\u0dd3 \u0daf, \u0db8\u0dcf\u0dad\u0dbd\u0dda \u0dc3\u0dd4\u0dc3\u0dcf\u0db1\u0dba \u0db8\u0dcf\u0dad\u0dbd\u0dda \u0dbb\u0ddd\u0dc4\u0dbd\u0dda \u0d89\u0daf\u0dd2\u0d9a\u0dd2\u0dbb\u0dd3\u0db8\u0d9a\u0dca \u0d85\u0dad\u0dbb\u0dad\u0dd4\u0dbb\u0dda \u0daf, \u0dba\u0dcf\u0db4\u0db1\u0dba \u0daf\u0ddc\u0dbb\u0dda\u0d85\u0db4\u0dca\u0db4\u0dcf \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0db1\u0dba\u0dda \u0dc3\u0dd4\u0dc3\u0dcf\u0db1\u0dba \u0daf \u0d91\u0dc4\u0dd2 \u0dc0\u0dd0\u0da9\u0dd2 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0d9a\u0dca \u0d85\u0dad\u0dbb\u0dad\u0dd4\u0dbb\u0dda \u0daf\u0dd3 \u0dc4\u0db8\u0dd4 \u0dc0\u0dd3 \u0d87\u0dad\u0dd2 \u0d85\u0dad\u0dbb, \u0db8\u0db1\u0dca\u0db1\u0dcf\u0dbb\u0db8\u0dda \u0d91\u0d9a\u0dca \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0d9a\u0dca \u0dc4\u0db8\u0dd4\u0dc0\u0db1\u0dca\u0db1\u0dda \u0dc3\u0dad\u0ddc\u0dc3 \u0d9c\u0ddc\u0da9\u0db1\u0dd0\u0d9c\u0dd2\u0dbd\u0dca\u0dbd\u0d9a \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d9a\u0da7\u0dba\u0dd4\u0dad\u0dd4 \u0d85\u0dad\u0dbb\u0dad\u0dd4\u0dbb\u0dda \u0daf\u0dd3 \u0dba.\u0db8\u0dda \u0d85\u0dad\u0dd4\u0dbb\u0dd2\u0db1\u0dca \u0d87\u0dad\u0dd0\u0db8\u0dca \u0d92\u0dc0\u0dcf 1988/89 \u0d9a\u0dcf\u0dbd\u0db4\u0dbb\u0dd2\u0da0\u0dca\u0da1\u0dda\u0daf\u0dba\u0dda \u0daf\u0dd3 \u0da2\u0db1\u0dad\u0dcf \u0dc0\u0dd2\u0db8\u0dd4\u0d9a\u0dca\u0dad\u0dd2 \u0db4\u0dd9\u0dbb\u0db8\u0dd4\u0dab\u0dda \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd3\u0db1\u0dca\u0d9c\u0dda \u0dc3\u0dd2\u0dbb\u0dd4\u0dbb\u0dd4 \u0dc0\u0dc5 \u0daf\u0db8\u0dcf \u0d87\u0dad\u0dd2 \u0dc3\u0dca\u0dae\u0dcf\u0db1\u0db6\u0dc0\u0da7 \u0dc3\u0dd0\u0d9a \u0d9a\u0dbb\u0db1 \u0d92\u0dc0\u0dcf \u0dc0\u0db1 \u0d85\u0dad\u0dbb, \u0d85\u0db1\u0dd9\u0d9a\u0dca \u0d92\u0dc0\u0dcf \u0d89\u0db1\u0dca \u0db4\u0dc3\u0dd4 \u0d9a\u0dcf\u0dbd\u0dba\u0dda \u0daf\u0dd3 \u0dc4\u0db8\u0dd4\u0daf\u0dcf\u0dc0 \u0db7\u0dcf\u0dbb\u0dba\u0dda \u0daf\u0dd3 \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0db4\u0dd4\u0daf\u0dca\u0d9c\u0dbd\u0dba\u0db1\u0dca\u0d9c\u0dda \u0dc3\u0dc4 \u0d91\u0dbd\u0dca\u0da7\u0dd3\u0da7\u0dd3\u0d8a \u0dc3\u0d82\u0dc0\u0dd2\u0db0\u0dcf\u0db1\u0dba \u0dc0\u0dd2\u0dc3\u0dd2\u0db1\u0dca \u0d9d\u0dcf\u0dad\u0db1\u0dba \u0d9a\u0dbb \u0d87\u0dad\u0dd2 \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca\u0d9c\u0dda \u0db6\u0dc0\u0da7 \u0dc3\u0dd0\u0d9a \u0d9a\u0dd9\u0dbb\u0dd9\u0db1 \u0d92\u0dc0\u0dcf \u0dba\u0dd2.\u0d9a\u0dd9\u0dc3\u0dda \u0dc0\u0dd9\u0dad\u0dad\u0dca \u0d92\u0dc0\u0dcf \u0dc3\u0db8\u0dca\u0db6\u0db1\u0dca\u0db0 \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4 \u0dc3\u0dc4 \u0dc3\u0dd2\u0dbb\u0dd4\u0dbb\u0dd4 \u0d9c\u0ddc\u0da9\u0d9c\u0dd9\u0db1 \u0d9a\u0dbb\u0db1\u0dd4 \u0dbd\u0db6\u0db1 \u0db4\u0dbb\u0dd3\u0d9a\u0dca\u0dc2\u0dab \u0dc3\u0dc4 \u0d92\u0dc0\u0dcf \u0db1\u0dd0\u0dc0\u0dad \u0db4\u0dc0\u0dd4\u0dbd\u0dda \u0d85\u0dba \u0dc0\u0dd9\u0dad \u0db7\u0dcf\u0dbb \u0daf\u0dd3\u0db8\u0dda \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3 \u0d87\u0dad\u0dd0 \u0dba\u0dd2 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db8\u0dd6\u0dbd\u0dd2\u0d9a \u0dc0\u0dc1\u0dba\u0dd9\u0db1\u0dca \u0db8 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0dc4\u0dcf \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0dad\u0dca \u0d85\u0dad\u0dbb \u0d87\u0dad\u0dd2 \u0dc3\u0db8\u0dca\u0db6\u0db1\u0dca\u0db0\u0dba\u0db8\u0dd9\u0db8 \u0dc0\u0dd0\u0da9\u0dc3\u0da7\u0dc4\u0db1\u0dda \u0daf\u0dd3 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d91\u0d9a\u0dad\u0dd4\u0dc0 \u0dc0\u0dd9\u0db1\u0dd4\u0dc0\u0dd9\u0db1\u0dca \u0d85\u0daf\u0dc4\u0dc3\u0dca \u0daf\u0dd0\u0d9a\u0dca \u0dc0\u0dd6 \u0db6\u0dca\u200d\u0dbb\u0dd2\u0da7\u0ddd \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db4\u0dd0\u0dc0\u0dc3\u0dd4\u0dc0\u0dda, \"\u0dba\u0db8\u0dca \u0d9a\u0dcf\u0dbd\u0dba\u0d9a \u0daf\u0dd3 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd3\u0db8\u0dca \u0dc3\u0dd2\u0daf\u0dd4\u0dc0\u0dd9\u0dbd\u0dcf \u0dad\u0dd2\u0db6\u0dd9\u0db1\u0dc0\u0dcf \u0daf,  \u0d92 \u0d85\u0dba\u0d9c\u0dd9\u0db1\u0dca \u0db6\u0dc4\u0dd4\u0dad\u0dbb\u0dba\u0d9a\u0dca \u0db1\u0dd2\u0dc1\u0dca\u0da0\u0dd2\u0dad \u0dc0\u0dc1\u0dba\u0dd9\u0db1\u0dca\u0db8 \u0db8\u0dda \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca\u0dc0\u0dbd \u0dc3\u0dd2\u0da7\u0dd2\u0db1\u0dc0\u0dcf,\" \u0dba\u0db1\u0dd4\u0dc0\u0dd9\u0db1\u0dd2. \u0db6\u0dbd\u0dc4\u0dad\u0dca\u0d9a\u0dcf\u0dbb\u0dd3 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0d9a\u0dd2\u0dbb\u0dd3\u0db8\u0dca \u0dc3\u0dc4 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0d85\u0dad\u0dbb \u0d93\u0db1\u0dca\u0daf\u0dca\u200d\u0dbb\u0dd3\u0dba \u0dc3\u0db8\u0dca\u0db6\u0db1\u0dca\u0db0\u0dba\u0d9a\u0dca \u0dad\u0dd2\u0db6\u0dd9\u0db1 \u0db6\u0dc0 \u0d94\u0dc4\u0dd4 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf, \u0db8\u0dd2\u0dbb\u0dd4\u0dc3\u0dd4\u0dc0\u0dd2\u0dbd\u0dca, \u0da0\u0dd9\u0db8\u0dca\u0db8\u0db1\u0dd2 \u0dc0\u0dd0\u0db1\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0d8a\u0da7 \u0dc4\u0ddc\u0db3\u0dd2\u0db1\u0dca \u0db8 \u0dc3\u0dcf\u0d9a\u0dca\u0dc2\u0dd2 \u0dc3\u0db4\u0dba\u0db1 \u0db6\u0dc0 \u0d94\u0dc4\u0dd4 \u0db4\u0dc0\u0dc3\u0dba\u0dd2.\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dd9\u0db1 \u0d86\u0d9a\u0dcf\u0dbb\u0dba\u0da7, 1996 \u0d85\u0d9c\u0ddd\u0dc3\u0dca\u0dad\u0dd4 19 \u0dc0\u0dd0\u0db1\u0dd2\u0daf\u0dcf \u0dc4\u0db8\u0dd4\u0daf\u0dcf \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0db7\u0dcf\u0dbb\u0dba\u0da7 \u0d9c\u0dd0\u0db1\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd6 \u0d9c\u0dbb\u0dcf\u0da2\u0dca \u0d9a\u0dcf\u0dbb\u0dca\u0db8\u0dd2\u0d9a\u0dba\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dd4\u0d9c\u0dda \u0dc3\u0dd2\u0dbb\u0dd4\u0dbb\u0dd4 1999 \u0daf\u0dd3 \u0da0\u0dd9\u0db8\u0dca\u0db8\u0db1\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba \u0dad\u0dd4\u0dc5 \u0dad\u0dd2\u0db6\u0dd3 \u0d94\u0dc0\u0dd4\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca \u0dc0\u0dd2\u0dc3\u0dd2\u0db1\u0dca \u0dc4\u0db3\u0dd4\u0db1\u0dcf\u0d9c\u0dd9\u0db1 \u0dad\u0dd2\u0db6\u0dda. \u0d94\u0dc0\u0dd4\u0db1\u0dca \u0dc4\u0dd0\u0db3 \u0dc3\u0dd2\u0da7\u0dd2 \u0d87\u0db3\u0dd4\u0db8\u0dca\u0dc0\u0dbd\u0dd2\u0db1\u0dca \u0d91\u0dbd\u0dd9\u0dc3 \u0dc4\u0db3\u0dd4\u0db1\u0dcf\u0d9c\u0dd9\u0db1 \u0d87\u0dad\u0dd2 \u0d85\u0dad\u0dbb \u0d91\u0d9a\u0dca \u0d85\u0dba\u0dd9\u0d9a\u0dd4\u0d9c\u0dda \u0daf\u0dd1\u0dc3 \u0d94\u0dc4\u0dd4\u0d9c\u0dda \u0d9a\u0db8\u0dd2\u0dc3\u0dba\u0dd9\u0db1\u0dca \u0daf, \u0d85\u0db1\u0dd9\u0d9a\u0dcf\u0d9c\u0dda \u0daf\u0dd1\u0dc3 \u0d94\u0dc4\u0dd4\u0d9c\u0dda \u0db6\u0dd0\u0db1\u0dd2\u0dba\u0db8\u0dd2\u0db1\u0dca \u0daf \u0d9c\u0dd0\u0da7 \u0d9c\u0dc3\u0dcf \u0dad\u0dd2\u0db6\u0dd6 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda.\"\u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a\u0dba\u0dd2\"\u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dc4\u0db8\u0dd4\u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0dc3\u0dd2\u0daf\u0dd4 \u0d9a\u0dc5 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0d92\u0dc0\u0dcf \u0db4\u0dd2\u0dc5\u0dd2\u0db6\u0db3 \u0dc3\u0dad\u0dca\u200d\u0dba \u0d85\u0db1\u0dcf\u0dc0\u0dbb\u0dab\u0dba \u0d9a\u0dbb\u0d9c\u0dd0\u0db1\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dc0\u0dd3 \u0d87\u0dad\u0dd0\u0dba\u0dd2 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda. \u0d9c\u0ddc\u0da9\u0d9c\u0db1\u0dca\u0db1\u0dcf \u0dbd\u0daf \u0dc3\u0dd2\u0dbb\u0dd4\u0dbb\u0dd4 \u0d85\u0dba\u0dad\u0dca \u0db4\u0dd4\u0daf\u0dca\u0d9c\u0dbd\u0dba\u0db1\u0dca\u0d9c\u0dda \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0d9a\u0dd2\u0dbb\u0dd3\u0db8\u0da7 \u0dc3\u0dc4 \u0d9d\u0dcf\u0dad\u0db1\u0dba\u0da7 \u0dc0\u0d9c\u0d9a\u0dd2\u0dc0\u0dba\u0dd4\u0dad\u0dca\u0dad\u0db1\u0dca \u0db1\u0da9\u0dd4 \u0db4\u0dc0\u0dbb\u0dcf \u0dc0\u0dbb\u0daf\u0d9a\u0dbb\u0dd4\u0dc0\u0db1\u0dca \u0d9a\u0dd2\u0dbb\u0dd3\u0db8 \u0dad\u0db6\u0dcf \u0dc0\u0dd2\u0db1\u0dca\u0daf\u0dd2\u0dad\u0dba\u0db1\u0dca \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0dc4\u0ddd \u0db8\u0dbb\u0dab \u0dc3\u0dd2\u0daf\u0dd4 \u0dc0\u0dd6 \u0d86\u0d9a\u0dcf\u0dbb\u0dba \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0d9a\u0dbb\u0d9c\u0dd0\u0db1\u0dd3\u0db8\u0da7 \u0dc4\u0ddd \u0db8\u0d9f \u0db4\u0dcf\u0daf\u0dcf \u0dad\u0dd2\u0db6\u0dd9\u0db1\u0dca\u0db1\u0dda \u0d89\u0dad\u0dcf \u0dc3\u0dd4\u0dc5\u0dd4 \u0d9a\u0dd0\u0dab\u0dd3\u0db8\u0dca \u0dc3\u0d82\u0d9b\u0dca\u200d\u0dba\u0dcf\u0dc0\u0d9a\u0dca \u0db6\u0dc0 \u0d91\u0dc4\u0dd2 \u0daf\u0dd0\u0d9a\u0dca \u0dc0\u0dda.\u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0d91\u0d9a\u0dca \u0db4\u0dca\u200d\u0dbb\u0db0\u0dcf\u0db1 \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0db4\u0dbb\u0dd2\u0dc1\u0dca\u200d\u0dbb \u0d9a\u0dc5\u0db8\u0db1\u0dcf\u0d9a\u0dbb\u0dab\u0dba\u0dda \u0d9c\u0dd0\u0da7\u0dbd\u0dd4\u0dc0\u0dba\u0dd2. \u0db8\u0dd9\u0db8 \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dc0\u0dbd\u0da7 \u0dbd\u0db6\u0dcf \u0daf\u0dd3 \u0d87\u0dad\u0dd2 \u0d86\u0dbb\u0d9a\u0dca\u0dc2\u0dcf\u0dc0\u0dda \u0d85\u0da9\u0dd4\u0dc0 \u0db1\u0dd2\u0dc3\u0dcf \u0dc3\u0dcf\u0d9a\u0dca\u0dc2\u0dd2 \u0dc0\u0dd2\u0db1\u0dcf\u0dc1 \u0dc0\u0dd3\u0db8\u0dca \u0dc3\u0dd2\u0daf\u0dd4\u0dc0\u0db1\u0dca\u0db1\u0da7 \u0d87\u0dad\u0dd0 \u0dba\u0dd2 \u0dc3\u0dd0\u0d9a\u0dba\u0d9a\u0dca \u0db4\u0dc0\u0dad\u0dd2\u0db1 \u0db6\u0dc0 \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0dc3\u0dd2\u0daf\u0dd4\u0dc0\u0dd3\u0db8 \u0d8b\u0db4\u0dd4\u0da7\u0dcf \u0daf\u0d9a\u0dca\u0dc0\u0db8\u0dd2\u0db1\u0dca \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2. 1994 \u0da2\u0db1\u0dc0\u0dcf\u0dbb\u0dd2 03 \u0daf\u0dcf \u0d9a\u0dd0\u0dab\u0dd3\u0db8\u0dca \u0d86\u0dbb\u0db8\u0dca\u0db7 \u0dc0\u0dd6 \u0d91\u0dc4\u0dd2 \u0dba\u0ddc\u0daf\u0dcf\u0d9c\u0dad\u0dca \u0db1\u0dd4\u0db4\u0dd4\u0dc4\u0dd4\u0dab\u0dd4 \u0dc1\u0dca\u200d\u0dbb\u0db8\u0dba\u0dad\u0dca \u0d92\u0dc0\u0dcf \u0d9a\u0dd0\u0dab\u0dd3\u0db8\u0da7 \u0db6\u0dd4\u0dbd\u0dca\u0da9\u0ddd\u0dc3\u0dbb\u0dca \u0dc3\u0dc4 \u0d9c\u0dbd\u0dca\u0db4\u0ddc\u0dbb\u0ddd \u0dc0\u0dd0\u0db1\u0dd2 \u0d86\u0dba\u0dd4\u0db0 \u0dba\u0ddc\u0daf\u0dcf\u0d9c\u0dd0\u0db1\u0dd3\u0db8\u0dad\u0dca \u0db1\u0dd2\u0dc3\u0dcf \u0db6\u0ddc\u0dc4\u0ddd \u0db8\u0dd8\u0dad \u0dc1\u0dda\u0dc2 \u0dc0\u0dd2\u0db1\u0dcf\u0dc1 \u0dc0\u0dd3 \u0d87\u0dad\u0dd2 \u0db6\u0dc0\u0da7\u0dad\u0dca, \u0d87\u0da7\u0dc3\u0dd0\u0d9a\u0dd2\u0dbd\u0dd2 \u0db8\u0dd2\u0dc1\u0dca\u200d\u0dbb \u0dc0\u0dd3 \u0d87\u0dad\u0dd2 \u0db6\u0dc0\u0da7\u0dad\u0dca \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda. \u0d91\u0db8\u0dd9\u0db1\u0dca \u0db8 \u0db8\u0dd3\u0dc5\u0d9f \u0d9a\u0dd0\u0dab\u0dd3\u0db8\u0da7 \u0dba\u0ddc\u0daf\u0dcf\u0d9c\u0dd9\u0db1 \u0dad\u0dd2\u0db6\u0dd6 \u0da2\u0db1\u0dc0\u0dcf\u0dbb\u0dd2 08 \u0daf\u0dd2\u0db1\u0dba \u0dc0\u0db1 \u0dc0\u0dd2\u0da7 \u0dc3\u0dcf\u0d9a\u0dca\u0dc2\u0dd2 \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8\u0da7 \u0d8b\u0dad\u0dca\u0dc3\u0dc4 \u0d9a\u0dc5\u0dda\u0dba\u0dd0 \u0dba\u0dd2 \u0dc3\u0dd0\u0d9a \u0dc3\u0dc4\u0dd2\u0dad \u0dc3\u0dd2\u0daf\u0dd4\u0dc0\u0dd3\u0db8\u0dca \u0d9a\u0dd2\u0dc4\u0dd2\u0db4\u0dba\u0d9a\u0dca \u0daf \u0dc3\u0dd2\u0daf\u0dd4\u0dc0 \u0d87\u0dad\u0dd2 \u0db6\u0dc0 \u0d91\u0dc4\u0dd2 \u0daf\u0dd0\u0d9a\u0dca \u0dc0\u0dda. \u0db8\u0dd9\u0dbd\u0dd9\u0dc3 \u0db8\u0dd6\u0dbd\u0dcf\u0dc1\u0dca\u200d\u0dbb \u0dc0\u0dd2\u0db1\u0dcf\u0dc1 \u0dc0\u0dd3\u0db8 \u0db6\u0ddc\u0dc4\u0ddd \u0d9a\u0dd0\u0dab\u0dd3\u0db8\u0dca\u0dc0\u0dbd \u0daf\u0dd3 \u0dc3\u0dd2\u0daf\u0dd4 \u0dc0\u0dd3 \u0dad\u0dd2\u0db6\u0dda.\u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0dad\u0dc0\u0dad\u0dca \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0dc3\u0dc4 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0db8\u0dcf\u0dbb\u0dd4 \u0d9a\u0dd2\u0dbb\u0dd3\u0db8\u0dca \u0dba. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0d87\u0dad\u0dd4\u0dc5\u0dd4 \u0d9a\u0dd0\u0dab\u0dd3\u0db8\u0dca \u0d9a\u0dd2\u0dc4\u0dd2\u0db4\u0dba\u0d9a \u0daf\u0dd3 \u0db8 \u0d91\u0dbd\u0dd9\u0dc3 \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0dc3\u0dd2\u0daf\u0dd4 \u0dc0 \u0d87\u0dad\u0dd2 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dda. \u0db8\u0dcf\u0dad\u0dbd\u0dda, \u0d9a\u0dc5\u0dd4\u0dc0\u0db1\u0dca\u0da0\u0dd2\u0d9a\u0dd4\u0da9\u0dd2 \u0d9a\u0dd0\u0dab\u0dd3\u0db8\u0dca \u0d85\u0dad\u0dbb\u0db8\u0d9f \u0db1\u0dc0\u0dad\u0dcf \u0daf\u0db8\u0db1 \u0dbd\u0daf\u0dca\u0daf\u0dda \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0db1\u0dd2\u0dc3\u0dcf \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\u0d91\u0db8\u0dd9\u0db1\u0dca \u0db8 2023 \u0dc0\u0db1 \u0dc0\u0dd2\u0da7 \u0db8\u0db1\u0dca\u0db1\u0dcf\u0dbb\u0db8\u0dda \u0d9a\u0dd0\u0dab\u0dd3\u0db8\u0da7 \u0d85\u0daf\u0dcf\u0dc5  \u0db1\u0da9\u0dd4\u0dc0\u0da7 \u0dc3\u0dad\u0dca\u0daf\u0dd9\u0db1\u0dd9\u0d9a\u0dd4\u0da7 \u0db1\u0ddc\u0d85\u0da9\u0dd4 \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dd4\u0db1\u0dca \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0dc3\u0db8\u0dca\u0db6\u0db1\u0dca\u0db0 \u0dc0\u0dd3 \u0d87\u0dad\u0dd2 \u0db6\u0dc0 \u0db8\u0dd9\u0dc4\u0dd2 \u0daf\u0dd0\u0d9a\u0dca\u0dc0\u0dda. \u0dad\u0dc0 \u0daf \u0d8b\u0dad\u0dd4\u0dbb\u0dd4 \u0db4\u0dc5\u0dcf\u0dad\u0dda \u0dc3\u0dc4 \u0d9a\u0ddc\u0dc5\u0db9\u0dd2\u0db1\u0dca \u0db6\u0dd0\u0dc4\u0dd0\u0dbb \u0db4\u0dc5\u0dcf\u0dad\u0dca\u0dc0\u0dbd \u0db1\u0da9\u0dd4 \u0d9a\u0ddc\u0dc5\u0db9 \u0d8b\u0dc3\u0dcf\u0dc0\u0dd2\u0dc0\u0dbd\u0da7 \u0db8\u0dcf\u0dbb\u0dd4 \u0d9a\u0dd2\u0dbb\u0dd3\u0db8 \u0daf \u0dc3\u0dd2\u0daf\u0dd4\u0dc0 \u0dad\u0dd2\u0db6\u0dda. 2000 \u0dc0\u0dc3\u0dbb\u0dda \u0daf\u0dd3, \u0dc0\u0dd2\u0dad\u0dca\u0dad\u0dd2\u0d9a\u0dbb\u0dd4\u0dc0\u0db1\u0dca \u0dc0\u0dd6 \u0dc4\u0db8\u0dd4\u0daf\u0dcf \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc3\u0dd2\u0dba \u0d86\u0dbb\u0d9a\u0dca\u0dc2\u0dcf\u0dc0 \u0db4\u0dd2\u0dc5\u0dd2\u0db6\u0db3 \u0d9a\u0dbb\u0dd4\u0dab\u0dd4 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dd2\u0dbb\u0dd3\u0db8\u0d9a\u0dd2\u0db1\u0dca \u0d85\u0db1\u0dad\u0dd4\u0dbb\u0dd4\u0dc0 \u0da0\u0dd9\u0db8\u0dca\u0db8\u0db1\u0dd2 \u0db1\u0da9\u0dd4\u0dc0 \u0d9a\u0ddc\u0dc5\u0db9 \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0d85\u0db0\u0dd2\u0d9a\u0dbb\u0dab\u0dba\u0da7 \u0db8\u0dcf\u0dbb\u0dd4 \u0d9a\u0dbb \u0dad\u0dd2\u0db6\u0dda. \u0db4\u0dc3\u0dd4\u0dc0 \u0dc3\u0dd2\u0daf\u0dd4 \u0dc0\u0dd3 \u0d87\u0dad\u0dca\u0dad\u0dda \u0db4\u0dd9\u0dad\u0dca\u0dc3\u0db8\u0dca\u0d9a\u0dbb\u0dd4\u0dc0\u0db1\u0dca \u0d9a\u0ddc\u0dc5\u0db9\u0da7 \u0db4\u0dd0\u0db8\u0dd2\u0dab\u0dd3\u0db8\u0da7 \u0db6\u0dd2\u0dba \u0dc0\u0dd3\u0db8\u0dba\u0dd2. \u0d91\u0dba\u0da7 \u0dc4\u0dda\u0dad\u0dd4 \u0dbd\u0dd9\u0dc3 \u0d94\u0dc0\u0dd4\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd3 \u0d87\u0dad\u0dca\u0dad\u0dda \u0d9a\u0ddc\u0dc5\u0db9\u0da7 \u0dba\u0dcf\u0db8\u0da7 \u0dc4\u0db8\u0dd4\u0daf\u0dcf\u0dc0\u0dd9\u0db1\u0dca \u0d85\u0dc0\u0dc3\u0dbb \u0d9c\u0dd0\u0db1\u0dd3\u0db8\u0da7 \u0dba\u0dcf\u0db8\u0dda \u0daf\u0dd3 \u0dc4\u0dda\u0dad\u0dd4\u0dc0 \u0db4\u0dd0\u0dc0\u0dc3\u0dd6 \u0dc0\u0dd2\u0da7 \u0d94\u0dc0\u0dd4\u0db1\u0dca\u0da7 \u0dba\u0db8\u0dca \u0dc0\u0dd2\u0db4\u0dad\u0d9a\u0dca \u0dc3\u0dd2\u0daf\u0dd4 \u0dc0\u0db1\u0dca\u0db1\u0da7 \u0d89\u0da9 \u0d87\u0dad\u0dd2 \u0db6\u0dc0\u0dba\u0dd2.\u0dad\u0dcf\u0d9a\u0dca\u0dc2\u0dab\u0dd2\u0d9a \u0d9c\u0dd0\u0da7\u0dbd\u0dd4 \u0dc4\u0dda\u0dad\u0dd4\u0dc0\u0dd9\u0db1\u0dca \u0daf \u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3 \u0dad\u0dd2\u0db6\u0dd9\u0db1 \u0d85\u0dad\u0dbb \u0d9a\u0dcf\u0dbd \u0db1\u0dd3\u0dbb\u0dca\u0dab \u0dc3\u0dc4 \u0dc0\u0dd9\u0db1\u0dad\u0dca \u0db4\u0dbb\u0dd3\u0d9a\u0dca\u0dc2\u0dab \u0dc3\u0db3\u0dc4\u0dcf \u0db8\u0dc5 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc0\u0dd9\u0db1\u0dad\u0dca \u0dbb\u0da7\u0dc0\u0dbd\u0da7 \u0dba\u0dd0\u0dc0\u0dd3\u0db8 \u0db1\u0dd2\u0dc3\u0dcf \u0d92\u0dc0\u0dcf\u0dba\u0dda \u0db4\u0dca\u200d\u0dbb\u0dad\u0dd2\u0db5\u0dbd \u0db6\u0dd9\u0dc4\u0dd9\u0dc0\u0dd2\u0db1\u0dca \u0db8 \u0db4\u0dca\u200d\u0dbb\u0db8\u0dcf\u0daf \u0dc0\u0dd3 \u0dad\u0dd2\u0db6\u0dda. \u0d91\u0db4\u0db8\u0dab\u0d9a\u0dca \u0db1\u0ddc\u0dc0 \u0d92\u0dc0\u0dcf\u0dba\u0dda \u0db4\u0dca\u200d\u0dbb\u0dad\u0dd2\u0db5\u0dbd \u0db8\u0dd6\u0dbd\u0dd2\u0d9a \u0db4\u0dbb\u0dd3\u0d9a\u0dca\u0dc2\u0dab\u0dc0\u0dbd\u0da7 \u0dc0\u0da9\u0dcf \u0dc0\u0dd9\u0db1\u0dc3\u0dca \u0dc0\u0dd6 \u0d85\u0dc0\u0dc3\u0dca\u0dae\u0dcf \u0daf \u0dc0\u0dcf\u0dbb\u0dca\u0dad\u0dcf \u0dc0\u0dd3 \u0dad\u0dd2\u0db6\u0dda.2018 \u0dc0\u0dc3\u0dbb\u0dda \u0daf\u0dd3 \u0dc4\u0db8\u0dd4 \u0dc0\u0dd6 \u0db8\u0db1\u0dca\u0db1\u0dcf\u0dbb\u0db8 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0dda \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0db4\u0dbb\u0dd3\u0d9a\u0dca\u0dc2\u0dab \u0d9a\u0da7\u0dba\u0dd4\u0dad\u0dd4 \u0dc3\u0db3\u0dc4\u0dcf \u0dc6\u0dca\u0dbd\u0ddc\u0dbb\u0dd3\u0da9\u0dcf \u0dc0\u0dd9\u0dad \u0dba\u0dc0\u0dcf \u0d87\u0dad\u0dd2 \u0d85\u0dad\u0dbb \u0d91\u0db8 \u0db4\u0dbb\u0dd3\u0d9a\u0dca\u0dc2\u0dab\u0dba\u0dda \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dd3 \u0d87\u0dad\u0dca\u0dad\u0dda \u0d91\u0db8 \u0dc3\u0dd2\u0dbb\u0dd4\u0dbb\u0dd4 15-18 \u0dc3\u0dd2\u0dba\u0dc0\u0dc3\u0dca\u0dc0\u0dbd\u0da7 \u0d85\u0dba\u0dad\u0dca \u0d92\u0dc0\u0dcf \u0db6\u0dc0 \u0dba\u0dd2.\u0d9a\u0dd9\u0dc3\u0dda \u0dc0\u0dd9\u0dad\u0dad\u0dca \u0d91\u0db8 \u0d9a\u0dd0\u0dab\u0dd3\u0db8 \u0dc3\u0dd2\u0daf\u0dd4\u0dc0\u0db1 \u0d85\u0dc0\u0dc3\u0dca\u0dae\u0dcf\u0dc0\u0dda \u0daf\u0dd3, \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0dc3\u0dd2\u0dba \u0db4\u0dd4\u0dad\u0dca\u200d\u0dbb\u0dba\u0dcf \u0d91\u0dc4\u0dd2 \u0dc3\u0dd2\u0da7\u0dd3\u0daf\u0dd0\u0dba\u0dd2 \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2 \u0db8\u0db1\u0dca\u0db1\u0dcf\u0dbb\u0db8\u0dda \u0db4\u0daf\u0dd2\u0d82\u0da0\u0dd2 \u0d8b\u0daf\u0dba \u0da0\u0db1\u0dca\u0daf\u0dca\u200d\u0dbb\u0dcf \u0db4\u0dd0\u0dc0\u0dc3\u0dd4\u0dc0\u0dda \u0db8\u0dd9\u0dc0\u0dd0\u0db1\u0dca\u0db1\u0d9a\u0dd2: \"\u0db8\u0dda \u0dc0\u0dbd \u0d87\u0dad\u0dd4\u0dbd\u0dd9 \u0dbb\u0dad\u0dd4 \u0db4\u0dcf\u0da7 \u0d9a\u0db8\u0dd2\u0dc3\u0dba\u0d9a\u0dca, \u0db8\u0dd0\u0dbd\u0dd2\u0db6\u0db1\u0dca \u0db6\u0dd2\u0dc3\u0dca\u0d9a\u0da7\u0dca \u0db4\u0dd0\u0d9a\u0da7\u0dca, \u0dbb\u0dd4\u0db4\u0dd2\u0dba\u0dbd\u0dca \u0daf\u0dd9\u0dc3\u0dd3\u0dba\u0dd9 \u0d9a\u0ddc\u0dc5\u0dba\u0d9a\u0dca \u0dad\u0dd2\u0db6\u0dd4\u0dab\u0dcf. \u0db8\u0dda\u0dc0\u0dcf \u0d89\u0dc3\u0dca\u0dc3\u0dbb \u0d9a\u0dcf\u0dbd\u0dda \u0d92\u0dc0\u0dcf \u0db1\u0db8\u0dca \u0d92 \u0d9a\u0dcf\u0dbd\u0dd9\u0dad\u0dca \u0db8\u0dd0\u0dbd\u0dd2\u0db6\u0db1\u0dca \u0db6\u0dd2\u0dc3\u0dca\u0d9a\u0da7\u0dca \u0dad\u0dd2\u0db6\u0dd4\u0dab \u0daf?\"\u0db8\u0dcf\u0dad\u0dbd\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba \u0db4\u0dd2\u0dc5\u0dd2\u0db6\u0db3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dbb\u0dd3\u0d9a\u0dca\u0dc2\u0dab \u0dc3\u0dd2\u0daf\u0dd4 \u0d9a\u0dc5 \u0db8\u0dc4\u0dcf\u0da0\u0dcf\u0dbb\u0dca\u0dba \u0dbb\u0dcf\u0da2\u0dca \u0dc3\u0ddd\u0db8\u0daf\u0dda\u0dc0\u0d9c\u0dda \u0dc0\u0dcf\u0dbb\u0dca\u0dad\u0dcf\u0dc0\u0dda \u0d91\u0db8 \u0dc1\u0dbb\u0dd3\u0dbb \u0d9a\u0ddc\u0da7\u0dc3\u0dca 1980 \u0daf\u0dc1\u0d9a\u0dba\u0dda \u0d85\u0d9c\u0db7\u0dcf\u0d9c\u0dba\u0dda \u0db6\u0dc0\u0da7 \u0d9a\u0dcf\u0dbd \u0db1\u0dd2\u0dbb\u0dca\u0dab\u0dba \u0d9a\u0dbb \u0dad\u0dd2\u0db6\u0dd4 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2. \u0db1\u0db8\u0dd4\u0dad\u0dca \u0db4\u0dc3\u0dd4\u0dc0 \u0dc6\u0dca\u0dbd\u0ddc\u0dbb\u0dd3\u0da9\u0dcf\u0dc4\u0dd2 \u0dbb\u0dc3\u0dcf\u0dba\u0db1\u0dcf\u0d9c\u0dcf\u0dbb \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dd2\u0db1\u0dca \u0d9a\u0dd2\u0dba\u0dd0\u0dc0\u0dd3 \u0d87\u0dad\u0dca\u0dad\u0dda \u0d91\u0db8 \u0dc3\u0dd2\u0dbb\u0dd4\u0dbb\u0dd4 1950 \u0daf\u0dc1\u0d9a\u0dba\u0da7 \u0d85\u0dba\u0dad\u0dca \u0db6\u0dc0 \u0dba\u0dd2. \u0d9a\u0dd9\u0dc3\u0dda\u0dc0\u0dd9\u0dad\u0dad\u0dca \u0db8\u0dc4\u0dcf\u0da0\u0dcf\u0dbb\u0dca\u0dba \u0dbb\u0dcf\u0da2\u0dca \u0dc3\u0ddd\u0db8\u0daf\u0dda\u0dc0 \u0d91\u0db8 \u0dad\u0dd3\u0dbb\u0dab\u0dba \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dc5 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dda. \u0db8\u0dda \u0db1\u0dd2\u0dc3\u0dcf \u0db4\u0dbb\u0dd3\u0d9a\u0dca\u0dc2\u0dab \u0db4\u0dd2\u0dc5\u0dd2\u0db6\u0db3 \u0db4\u0dcf\u0dbb\u0daf\u0dd8\u0dc2\u0dca\u200d\u0dba \u0db7\u0dcf\u0dc0\u0dba \u0db4\u0dd2\u0dc5\u0dd2\u0db6\u0db3 \u0dc3\u0dd0\u0dbd\u0d9a\u0dd2\u0dba \u0dba\u0dd4\u0dad\u0dd4 \u0d9c\u0dd0\u0da7\u0dbd\u0dd4\u0dc0\u0d9a\u0dca \u0d87\u0dad\u0dd0 \u0dba\u0dd2 \u0d91\u0dc4\u0dd2 \u0dc3\u0db3\u0dc4\u0db1\u0dca \u0dba.\u0db8\u0dd9\u0db8 \u0d9a\u0dd0\u0db1\u0dd3\u0db8\u0dca \u0dc3\u0db3\u0dc4\u0dcf \u0d85\u0dc0\u0dc1\u0dca\u200d\u0dba \u0db6\u0dbd\u0dad\u0dbd 2016 \u0daf\u0dd3 \u0db4\u0dd2\u0dc4\u0dd2\u0da7\u0dc0\u0dd6 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0da7 (OMP) \u0dad\u0dd2\u0db6\u0dd4\u0dab \u0daf, \u0d91\u0dba\u0da7 \u0d85\u0dc0\u0dc1\u0dca\u200d\u0dba \u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0dc3\u0dc4 \u0db8\u0dcf\u0db1\u0dc0 \u0dc3\u0db8\u0dca\u0db4\u0dad\u0dca \u0db4\u0dca\u200d\u0dbb\u0db8\u0dcf\u0dab\u0dc0\u0dad\u0dca \u0db1\u0ddc\u0dc0\u0dd3\u0db8 \u0daf \u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.\u0db1\u0dd3\u0dad\u0dd2\u0db8\u0dba \u0db6\u0dcf\u0db0\u0dcf \u0db8\u0ddc\u0db1\u0dc0\u0dcf \u0daf?\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db6\u0dbd\u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0daf\u0dab\u0dca\u0da9 \u0db8\u0dd4\u0d9a\u0dca\u0dad\u0dd3\u0db1\u0dca \u0db8\u0dda\u0dc0\u0dcf\u0da7 \u0d85\u0daf\u0dcf\u0dbd \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0db6\u0dcf\u0db0\u0dcf\u0dc0\u0d9a\u0dca \u0dc0\u0dd3 \u0d87\u0dad\u0dd0 \u0dba\u0dd2 \u0db8\u0dd9\u0dc4\u0dd2 \u0dc3\u0db3\u0dc4\u0db1\u0dca \u0dba. 1988 \u0daf\u0dd3 \u0dc3\u0db8\u0dca\u0db8\u0dad \u0d9a\u0dbb\u0d9c\u0dd9\u0db1 \u0d87\u0dad\u0dd2 \"\u0dc0\u0d9c\u0d9a\u0dd3\u0db8\u0dd9\u0db1\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0dda \u0db4\u0db1\u0dad\" \u0dad\u0dd4\u0dc5\u0dd2\u0db1\u0dca, 1977 \u0d85\u0d9c\u0ddd\u0dc3\u0dca\u0dad\u0dd4 01 \u0dc3\u0dd2\u0da7 1988 \u0daf\u0dd9\u0dc3\u0dd0\u0db8\u0dca\u0db6\u0dbb\u0dca 16 \u0daf\u0d9a\u0dca\u0dc0\u0dcf \u0dc3\u0dd2\u0daf\u0dd4 \u0d9a\u0dc5 \u0d9a\u0dca\u200d\u0dbb\u0dd2\u0dba\u0dcf\u0dc0\u0d9a\u0dca \"\u0dc3\u0daf\u0dca\u0da0\u0dda\u0dad\u0db1\u0dcf\u0dc0\u0dd9\u0db1\u0dca\" \u0d9a\u0dc5\u0dda\u0dba\u0dd0 \u0dba\u0dd2 \u0db1\u0dd2\u0daf\u0dc4\u0dc3\u0da7 \u0d9a\u0dbb\u0dd4\u0dab\u0dd4 \u0daf\u0dd0\u0d9a\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0db1\u0db8\u0dca \u0d91\u0db8 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc4\u0da7 \u0db8\u0dd4\u0d9a\u0dca\u0dad\u0dd2\u0dba \u0dbd\u0db6\u0dcf \u0daf\u0dd3 \u0dad\u0dd2\u0db6\u0dda. \u0d91\u0db8\u0dd9\u0db1\u0dca \u0db8 \u0dc4\u0daf\u0dd2\u0dc3\u0dd2 \u0db1\u0dd3\u0dad\u0dd2 \u0dbb\u0dd9\u0d9c\u0dd4\u0dbd\u0dcf\u0dc3\u0dd2 \u0daf \u0db8\u0dd9\u0db8 \u0db4\u0dbb\u0dd3\u0d9a\u0dca\u0dc2\u0dab \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0dc4\u0dbb\u0dc3\u0dca \u0dc0\u0dd3 \u0d87\u0dad\u0dd2 \u0db6\u0dcf\u0db0\u0dcf\u0dc0\u0db1\u0dca \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd3 \u0dad\u0dd2\u0db6\u0dda.\u0d91\u0db8\u0dd9\u0db1\u0dca \u0db8 2000 \u0dc0\u0dc3\u0dbb\u0dda \u0daf\u0dd3, \u0dba\u0dcf\u0db4\u0db1\u0dba\u0dda \u0db8\u0dd2\u0dbb\u0dd4\u0dc3\u0dd4\u0dc0\u0dd2\u0dbd\u0dca \u0dc4\u0dd2 \u0d9a\u0dd4\u0da9\u0dcf \u0daf\u0dbb\u0dd4\u0dc0\u0db1\u0dca \u0dad\u0dd2\u0daf\u0dd9\u0db1\u0dd9\u0d9a\u0dd4\u0d9c\u0dda \u0d87\u0dad\u0dd4\u0dc5\u0dd4 \u0db8\u0dd8\u0dad \u0dc1\u0dbb\u0dd3\u0dbb \u0dc3\u0ddc\u0dba\u0dcf\u0d9c\u0dd9\u0db1 \u0dc0\u0dc3\u0dbb 15\u0d9a\u0da7 \u0db4\u0dc3\u0dd4, \u0d91\u0db1\u0db8\u0dca 2015 \u0dba\u0dd4\u0daf \u0dc4\u0db8\u0dd4\u0daf\u0dcf\u0dc0\u0dda \u0daf\u0dd2\u0d9c\u0dd4\u0daf\u0dd4\u0dbb \u0dc0\u0dd2\u0dc4\u0dd2\u0daf\u0dd4\u0db8\u0dca \u0db6\u0dbd\u0d9a\u0dcf\u0dba\u0dda \u0dc3\u0dcf\u0db8\u0dcf\u0da2\u0dd2\u0d9a \u0dc3\u0dd4\u0db1\u0dd2\u0dbd\u0dca \u0dbb\u0dad\u0dca\u0db1\u0dcf\u0dba\u0d9a\u0da7 \u0db8\u0dbb\u0dab \u0daf\u0dac\u0dd4\u0dc0\u0db8 \u0db4\u0dd0\u0db1 \u0dc0\u0dd6 \u0d85\u0dad\u0dbb, 2020 \u0daf\u0dd3 \u0dc4\u0dd2\u0da7\u0db4\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2 \u0d9c\u0ddd\u0da8\u0dcf\u0db7\u0dba \u0dbb\u0dcf\u0da2\u0db4\u0d9a\u0dca\u0dc2 \u0dc0\u0dd2\u0dc3\u0dd2\u0db1\u0dca \u0d94\u0dc4\u0dd4\u0da7 \u0da2\u0db1\u0dcf\u0db0\u0dd2\u0db4\u0dad\u0dd2 \u0dc3\u0db8\u0dcf\u0dc0 \u0db1\u0dd2\u0dba\u0db8 \u0d9a\u0dbb\u0db1 \u0dbd\u0daf\u0dd2.\u0dc0\u0dcf\u0dbb\u0dca\u0dad\u0dcf\u0dc0 \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8\u0dda \u0daf\u0dd3 \u0db1\u0dd3\u0dad\u0dd2\u0da5 \u0d8b\u0db4\u0dd4\u0dbd\u0dca \u0d9a\u0dd4\u0db8\u0dbb\u0db4\u0dca\u0db4\u0dd9\u0dbb\u0dd4\u0db8 \u0dc0\u0dd2\u0dc3\u0dd2\u0db1\u0dca \u0db1\u0dd3\u0dad\u0dd2\u0db8\u0dba \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0dda \u0daf\u0dd3 \u0db8\u0dd4\u0dc4\u0dd4\u0dab \u0daf\u0dd4\u0db1\u0dca \u0d9c\u0dd0\u0da7\u0dbd\u0dd4 \u0db8\u0dcf\u0dad\u0dbd\u0dda \u0db1\u0da9\u0dd4\u0dc0\u0dda \u0daf\u0dd3 \u0d94\u0dc4\u0dd4 \u0dbd\u0dd0\u0db6\u0dd6 \u0d85\u0dad\u0dca\u0daf\u0dd0\u0d9a\u0dd3\u0db8\u0dca \u0d87\u0dc3\u0dd4\u0dbb\u0dd2\u0db1\u0dca \u0dc0\u0dd2\u0dc3\u0dca\u0dad\u0dbb \u0d9a\u0dc5\u0dda \u0dba.\"\u0db8\u0dcf\u0dad\u0dbd\u0dda \u0db1\u0da9\u0dd4\u0dc0\u0da7 \u0dad\u0db8\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d85\u0dba \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0db6\u0dc0\u0da7 \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 156\u0d9a\u0dca \u0db4\u0db8\u0dab \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dc5\u0dcf. \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca\u0dc0\u0dbb\u0dd2\u0dba \u0dc3\u0dcf\u0d9a\u0dca\u0dc2\u0dd2 \u0dc3\u0da7\u0dc4\u0db1\u0dca \u0d9a\u0dbb\u0d9c\u0db1\u0dca\u0db1 \u0d9a\u0dd2\u0dba\u0dbd\u0dcf \u0dc3\u0dd3\u0d85\u0dba\u0dd2\u0da9\u0dd3\u0dba\u0da7 \u0db1\u0dd2\u0dba\u0ddd\u0d9c \u0d9a\u0dc5\u0dcf \u0db8 \u0d94\u0dc0\u0dd4\u0db1\u0dca \u0d9a\u0dd2\u0dc0\u0dca\u0dc0\u0dcf \u0d9a\u0ddc\u0dc5\u0db9\u0da7 \u0d87\u0dc0\u0dd2\u0dad\u0dca \u0dc3\u0dcf\u0d9a\u0dca\u0dc2\u0dd2 \u0daf\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf. \u0db1\u0dd0\u0dc0\u0dad \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca\u0dc0\u0dbb\u0dd2\u0dba \u0db1\u0dd2\u0dba\u0ddd\u0d9c \u0d9a\u0dc5\u0dcf \u0dc3\u0dcf\u0d9a\u0dca\u0dc2\u0dd2\u0d9a\u0dbb\u0dd4\u0dc0\u0db1\u0dca \u0dc0\u0dd9\u0dad \u0d9c\u0ddc\u0dc3\u0dca \u0dc3\u0dcf\u0d9a\u0dca\u0dc2\u0dd2 \u0d91\u0d9a\u0dad\u0dd4 \u0d9a\u0dbb\u0d9c\u0db1\u0dca\u0db1 \u0d9a\u0dd2\u0dba\u0dbd\u0dcf,\" \u0d94\u0dc4\u0dd4 \u0db4\u0dc0\u0dc3\u0dba\u0dd2. \u0db8\u0dd9\u0db8 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc0\u0dd2\u0daf\u0dda\u0dc1\u0dba\u0d9a\u0da7 \u0dba\u0dc0\u0db1 \u0dbd\u0dd9\u0dc3 \u0dbd\u0db6\u0dcf \u0daf\u0dd4\u0db1\u0dca \u0db1\u0dd2\u0dba\u0ddd\u0d9c\u0dba \u0daf \u0dc3\u0dad\u0dd2 \u0dc4\u0dba\u0d9a \u0db4\u0db8\u0dab \u0d9a\u0dcf\u0dbd\u0dba\u0d9a\u0dca \u0d85\u0db4\u0dbb\u0dcf\u0db0 \u0db4\u0dbb\u0dd3\u0d9a\u0dca\u0dc2\u0dab \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dc0\u0dd2\u0dc3\u0dd2\u0db1\u0dca \u0db1\u0ddc\u0dc3\u0dbd\u0d9a\u0dcf \u0dc4\u0dd0\u0dbb \u0dc3\u0dd2\u0da7\u0dd2 \u0db6\u0dc0 \u0d94\u0dc4\u0dd4 \u0db4\u0dd0\u0dc0\u0dc3\u0dd4\u0dc0\u0dda \u0dba. \u0db8\u0dd9\u0db8 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca 1950 \u0daf\u0dc1\u0d9a\u0dba\u0dda \u0db6\u0dc0\u0da7 \u0dbd\u0dd0\u0db6\u0dd4\u0dab\u0dd4 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dc3\u0dd4\u0dc0 \u0db1\u0da9\u0dd4\u0dc0 \u0d85\u0dc0\u0dc3\u0db1\u0dca \u0d9a\u0dc5 \u0daf \u0d85\u0db0\u0dd2\u0d9a\u0dbb\u0dab\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0dad\u0dd2\u0db6\u0dd6 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd3\u0db8\u0dca \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 \u0db4\u0dd2\u0dc5\u0dd2\u0db6\u0db3 \u0d9a\u0dd2\u0dc3\u0dd2\u0daf\u0dd4 \u0db4\u0dbb\u0dd3\u0d9a\u0dca\u0dc2\u0dab\u0dba\u0d9a\u0dca \u0db1\u0ddc\u0db4\u0dd0\u0dc0\u0dd0\u0dad\u0dca\u0dc0\u0dd6 \u0db6\u0dc0 \u0d94\u0dc4\u0dd4 \u0db4\u0dc0\u0dc3\u0dba\u0dd2.\u0db1\u0dd3\u0dad\u0dd2\u0da5\u0dc0\u0dbb\u0dba\u0dcf \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0db4\u0dc0\u0dad\u0dd2\u0db1 \u0db1\u0dd3\u0dad\u0dd2 \u0dbb\u0dcf\u0db8\u0dd4\u0dc0 \u0dba\u0da7\u0dad\u0dda \u0db8\u0dd9\u0db8 \u0d85\u0db4\u0dbb\u0dcf\u0db0\u0dc0\u0dbd\u0da7 \u0dba\u0dd4\u0d9a\u0dca\u0dad\u0dd2\u0dba \u0d89\u0da7\u0dd4 \u0d9a\u0dd2\u0dbb\u0dd3\u0db8\u0da7 \u0d85\u0db4\u0dc4\u0dc3\u0dd4 \u0db6\u0dc0 \u0dba\u0dd2. \"\u0d85\u0db4\u0dbb\u0dcf\u0db0\u0dba\u0da7 \u0d89\u0dc4\u0dc5\u0dd2\u0db1\u0dca \u0dc0\u0dd2\u0db0\u0dcf\u0dba\u0d9a\u0dba \u0d89\u0db1\u0dca\u0db1\u0dc0\u0dcf \u0dc0\u0d9c\u0dda \u0db8 \u0db4\u0dbb\u0dd3\u0d9a\u0dca\u0dc2\u0dab \u0d9a\u0dbb\u0db1 \u0d85\u0dba\u0da7 \u0d89\u0dc4\u0dc5\u0dd2\u0db1\u0dd4\u0dad\u0dca \u0d89\u0db1\u0dca\u0db1\u0dda \u0dc0\u0dd2\u0db0\u0dcf\u0dba\u0d9a\u0dba. \u0d92 \u0db1\u0dd2\u0dc3\u0dcf \u0db8\u0dd9\u0dc0\u0dd0\u0db1\u0dd2 \u0dc3\u0dd2\u0daf\u0dd4\u0dc0\u0dd3\u0db8\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0dc1\u0dda\u0dc2 \u0db1\u0dd3\u0dad\u0dd2\u0dba\u0d9a\u0dca \u0d9c\u0dd9\u0db1 \u0d92\u0db8\u0da7 \u0d85\u0dc0\u0dc1\u0dca\u200d\u0dba \u0dba\u0dd2,\" \u0d94\u0dc4\u0dd4 \u0dba\u0ddd\u0da2\u0db1\u0dcf \u0d9a\u0dc5\u0dda \u0dba.\u0db1\u0dd3\u0dad\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0dda \u0db8\u0dd0\u0daf\u0dd2\u0dc4\u0dad\u0dca\u0dc0\u0dd3\u0db8\u0dda \u0daf \u0db4\u0dca\u200d\u0dbb\u0dc1\u0dca\u0db1\u0dc3\u0dc4\u0d9c\u0dad \u0db6\u0dc0\u0d9a\u0dca \u0dad\u0dd2\u0db6\u0dd9\u0db1 \u0db6\u0dc0 \u0db6\u0dca\u200d\u0dbb\u0dd2\u0da7\u0ddd \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db4\u0dd0\u0dc0\u0dc3\u0dd6 \u0d85\u0dad\u0dbb \u0d94\u0dc4\u0dd4 \u0db4\u0dd9\u0db1\u0dca\u0dc0\u0dcf \u0daf\u0dd4\u0db1\u0dca\u0db1\u0dda \u0d87\u0dad\u0dd0\u0db8\u0dca \u0db1\u0da9\u0dd4 \u0dc0\u0dcf\u0dbb\u0dba\u0db1\u0dca \u0dc3\u0db3\u0dc4\u0dcf \u0d94\u0dc0\u0dd4\u0db1\u0dca \u0db4\u0dd0\u0db8\u0dd2\u0dab \u0dc4\u0ddd \u0db1\u0ddc\u0dad\u0dd2\u0db6\u0dd6 \u0db6\u0dc0\u0dba\u0dd2.\u0db1\u0dd2\u0dbb\u0dca\u0daf\u0dda\u0dc1\u0db8\u0dd8\u0dad\u0daf\u0dda\u0dc4 \u0d9c\u0ddc\u0da9\u0d9c\u0dd0\u0db1\u0dd3\u0db8\u0dca \u0db4\u0dca\u200d\u0dbb\u0dad\u0dd2\u0dc3\u0dca\u0dae\u0dcf\u0db4\u0db1\u0dba \u0dc3\u0db3\u0dc4\u0dcf \u0db1\u0dd2\u0dbb\u0dca\u0daf\u0dda\u0dc1 24\u0d9a\u0dca \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0dad\u0dd2\u0db6\u0dda. \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db1\u0dd2\u0dc1\u0dca\u0da0\u0dd2\u0dad \u0db1\u0dd3\u0dad\u0dd2\u0dba\u0d9a\u0dca \u0dc3\u0dc4 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0d9a\u0dca \u0db6\u0dbd\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8, \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba \u0d85\u0db0\u0dd3\u0d9a\u0dca\u0dc2\u0dab\u0dba\u0da7 \u0dc3\u0dd2\u0dba\u0dbd\u0dd4 \u0db4\u0dcf\u0dbb\u0dca\u0dc1\u0dc0 \u0db1\u0dd2\u0dba\u0ddd\u0da2\u0db1\u0dba \u0dc0\u0db1 \u0db1\u0ddb\u0dad\u0dd2\u0d9a \u0d86\u0dba\u0dad\u0db1\u0dba\u0d9a\u0dca \u0db4\u0dd2\u0dc4\u0dd2\u0da7\u0dd4\u0dc0\u0dd3\u0db8 \u0dc4\u0dcf \u0db8\u0dd2\u0db1\u0dc3\u0ddd\u0da7\u0dcf \u0dc4\u0dcf \u0db6\u0ddd\u0dbb\u0dca\u0db1\u0dca\u0db8\u0dad\u0dca \u0db8\u0dd6\u0dbd\u0db4\u0dad\u0dca\u200d\u0dbb \u0dc0\u0dbd \u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0d87\u0dad\u0dd4\u0dc5\u0dad\u0dca \u0d9a\u0dbb \u0db8\u0dd9\u0dc4\u0dd9\u0dba\u0dd4\u0db8\u0dca \u0db4\u0da7\u0dd2\u0db4\u0dcf\u0da7\u0dd2 \u0db4\u0dcf\u0dbb\u0daf\u0dd8\u0dc2\u0dca\u200d\u0dba \u0d86\u0d9a\u0dcf\u0dbb\u0dba\u0dd9\u0db1\u0dca \u0dc3\u0dd2\u0daf\u0dd4 \u0d9a\u0dd2\u0dbb\u0dd3\u0db8\u0da7 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0dbb\u0da2\u0dba\u0da7 \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb\u0dba\u0dd2.\u0dad\u0dc0 \u0daf, \u0db8\u0dc5 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0db4\u0dc0\u0dd4\u0dbd\u0dca\u0dc0\u0dbd \u0dc3\u0db8\u0dcf\u0da2\u0dd2\u0d9a\u0dba\u0db1\u0dca\u0da7 \u0d85\u0dc0\u0dc3\u0dca\u0dae\u0dcf\u0dc0 \u0dbd\u0db6\u0dcf \u0daf\u0dd3\u0db8\u0da7\u0dad\u0dca, \u0d94\u0dc0\u0dd4\u0db1\u0dca \u0dc4\u0db3\u0dd4\u0db1\u0dcf\u0d9c\u0db1\u0dca\u0db1\u0dcf \u0d9a\u0ddc\u0da7\u0dc3\u0dca \u0d94\u0dc0\u0dd4\u0db1\u0dca\u0da7 \u0db7\u0dcf\u0dbb \u0daf\u0dd3\u0db8\u0da7 \u0daf \u0dba\u0ddd\u0da2\u0db1\u0dcf \u0d9a\u0dd9\u0dbb\u0dda. \u0d85\u0db0\u0dd2\u0d9a\u0dbb\u0dab \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0da7 \u0db4\u0dd6\u0dbb\u0dca\u0dab \u0dc3\u0dc4\u0dba \u0daf\u0dd0\u0d9a\u0dca\u0dc0\u0dd3\u0db8 \u0dc3\u0dc4 \u0dc3\u0dcf\u0d9a\u0dca\u0dc2\u0dd2\u0d9a\u0dbb\u0dd4\u0dc0\u0db1\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0da7 \u0daf \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb\u0dba\u0dd2.\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0da7 \u0dc3\u0dc4 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb\u0dc0 \u0dc3\u0d82\u0dc0\u0dd2\u0db0\u0dcf\u0db1\u0dc0\u0dbd\u0da7 \u0daf \u0db1\u0dd2\u0dbb\u0dca\u0daf\u0dda\u0dc1 \u0dad\u0dd4\u0db1\u0d9a\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0d87\u0dad. \u0dc0\u0dd9\u0db1\u0dad\u0dca \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0dc3\u0ddc\u0dba\u0dcf\u0d9c\u0dd0\u0db1\u0dd3\u0db8\u0da7 \u0dc0\u0dd2\u0dc1\u0dda\u0dc2\u0da5 \u0d92\u0d9a\u0d9a\u0dba\u0d9a\u0dca \u0db4\u0dd2\u0dc4\u0dd2\u0da7\u0dd4\u0dc0\u0dcf \u0dc0\u0ddd\u0dc4\u0dcf\u0dbb\u0dd2\u0d9a \u0dc0\u0ddb\u0daf\u0dca\u200d\u0dba \u0db0\u0dcf\u0dbb\u0dd2\u0dad\u0dcf\u0dc0 \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8, \u0d85\u0db1\u0dc0\u0dc1\u0dca\u200d\u0dba \u0db4\u0dca\u200d\u0dbb\u0db8\u0dcf\u0daf\u0dba\u0d9a\u0dd2\u0db1\u0dca \u0dad\u0ddc\u0dbb \u0dc0 \u0db8\u0dda\u0dc0\u0dcf \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb \u0daf\u0dad\u0dca\u0dad \u0d9c\u0db6\u0da9\u0dcf\u0dc0\u0d9a\u0dca \u0dc3\u0dd0\u0d9a\u0dc3\u0dd3\u0db8 \u0dc4\u0dcf \u0d85\u0db0\u0dd2\u0d9a\u0dbb\u0dab\u0dba\u0dda \u0dc3\u0dca\u0dc0\u0dcf\u0db0\u0dd3\u0db1\u0dad\u0dca\u0dc0\u0dba \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8\u0da7 \u0d92 \u0d85\u0db1\u0dd4\u0dc0 \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb \u0dad\u0dd2\u0db6\u0dda.\u0da2\u0dd2\u0db1\u0dd3\u0dc0\u0dcf \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba\u0dda 53 \u0dc0\u0db1 \u0dc3\u0dd0\u0dc3\u0dd2\u0dc0\u0dcf\u0dbb\u0dba \u0db8\u0dda \u0dc0\u0db1 \u0dc0\u0dd2\u0da7 \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0d85\u0dad\u0dbb \u0d91\u0dc4\u0dd2 \u0daf\u0dd3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0db4\u0dd2\u0dc5\u0dd2\u0db6\u0db3 \u0dc0\u0dcf\u0da0\u0dd2\u0d9a \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dc5 \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db1\u0dd2\u0dba\u0ddd\u0da2\u0dca\u200d\u0dba \u0d9a\u0ddc\u0db8\u0dc3\u0dcf\u0dbb\u0dd2\u0dc3\u0dca\u0dc0\u0dbb\u0dd2\u0dba \u0db1\u0dcf\u0da9\u0dcf \u0d85\u0dbd\u0dca \u0db1\u0dc2\u0dd3\u0dc6\u0dca \u0db4\u0dd0\u0dc0\u0dc3\u0dd4\u0dc0\u0dda, \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca \u0db4\u0dd2\u0dc5\u0dd2\u0db6\u0db3 \u0d9a\u0dcf\u0dbb\u0dca\u0dba\u0dcf\u0dbd\u0dba \u0db8\u0dd9\u0dad\u0dd9\u0d9a\u0dca \u0d91\u0db8 \u0db4\u0dc0\u0dd4\u0dbd\u0dca\u0dc0\u0dbd \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca\u0da7 \u0dad\u0dd8\u0db4\u0dca\u0dad\u0dd2\u0db8\u0dad\u0dca \u0dc0\u0dd2\u0dba \u0dc4\u0dd0\u0d9a\u0dd2 \u0db4\u0dd2\u0dc5\u0dd2\u0dad\u0dd4\u0dbb\u0d9a\u0dca \u0dbd\u0db6\u0dcf \u0daf\u0dd3\u0db8\u0da7 \u0d85\u0db4\u0ddc\u0dc4\u0ddc\u0dc3\u0dad\u0dca \u0db1\u0dd2\u0dc3\u0dcf, \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd\u0da7 \u0dc3\u0dad\u0dca\u200d\u0dba \u0dc4\u0dd9\u0dc5\u0dd2\u0daf\u0dbb\u0dc0\u0dd4 \u0d9a\u0dd2\u0dbb\u0dd3\u0db8\u0da7, \u0dc0\u0db1\u0dca\u0daf\u0dd2 \u0dbd\u0db6\u0dcf \u0daf\u0dd3\u0db8\u0da7, \u0dc0\u0d9c\u0dc0\u0dd3\u0db8\u0da7 \u0dc4\u0dcf \u0d94\u0dc0\u0dd4\u0db1\u0dca \u0d85\u0db1\u0dd4\u0dc3\u0dca\u0db8\u0dbb\u0dab\u0dba\u0da7 \u0d85\u0dc0\u0dc3\u0dca\u0dae\u0dcf\u0dc0 \u0dbd\u0db6\u0dcf\u0daf\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc3\u0dad\u0dca\u200d\u0dba \u0dc3\u0dd9\u0dc0\u0dd3\u0db8\u0dda \u0d9a\u0ddc\u0db8\u0dd2\u0dc3\u0db8\u0d9a\u0dca \u0dc4\u0ddd \u0d8a\u0da7 \u0dc3\u0db8\u0dcf\u0db1 \u0dba\u0dcf\u0db1\u0dca\u0dad\u0dca\u200d\u0dbb\u0dab\u0dba\u0d9a\u0dca \u0d9c\u0ddc\u0da9 \u0db1\u0d9c\u0db1 \u0dbd\u0dd9\u0dc3\u0dba\u0dd2. \u0d91\u0db8\u0dd9\u0db1\u0dca \u0db8 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dad\u0dd4\u0dc5 \u0d87\u0dad\u0dd2 \u0daf\u0dab\u0dca\u0da9 \u0db8\u0dd4\u0d9a\u0dca\u0dad\u0dd2\u0dba \u0db1\u0dd2\u0dc3\u0dcf \u0db4\u0dd4\u0dbb\u0dc0\u0dd0\u0dc3\u0dd2\u0dba\u0db1\u0dca\u0da7 \u0dad\u0dd2\u0dbb\u0dc3\u0dbb \u0dc3\u0dcf\u0db8\u0dba\u0d9a\u0dca \u0d85\u0dad\u0dca\u0db4\u0dad\u0dca \u0d9a\u0dbb\u0d9c\u0dd0\u0db1\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0db6\u0dc0 \u0d91\u0dc4\u0dd2 \u0daf\u0dd3 \u0d87\u0dba \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dcf \u0dba.\"\u0d85\u0db4\u0da7 \u0d85\u0dc0\u0dc1\u0dca\u200d\u0dba \u0d87\u0dad\u0dca\u0dad \u0daf\u0dd0\u0db1\u0d9c\u0db1\u0dca\u0db1\"\"\u0d85\u0db4\u0da7 \u0dc0\u0db1\u0dca\u0daf\u0dd2 \u0d9a\u0dd2\u0dba \u0d9a\u0dd2\u0dba\u0dcf \u0dc3\u0dbd\u0dca\u0dbd\u0dd2 \u0d9c\u0dd9\u0dc0\u0dbd\u0dcf \u0d85\u0dad \u0db4\u0dd2\u0dc4\u0daf\u0dcf \u0d9c\u0db1\u0dca\u0db1 \u0dc4\u0daf\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf \u0d85\u0db4\u0dd2 \u0d86\u0dab\u0dca\u0da9\u0dd4\u0dc0\u0da7 \u0d9a\u0dd2\u0dba\u0db1\u0dc0\u0dcf. \u0d85\u0db4\u0da7 \u0d85\u0dc0\u0dc1\u0dca\u200d\u0dba \u0d85\u0db4\u0dda \u0db4\u0dc0\u0dd4\u0dbd\u0dda \u0d85\u0dba\u0da7 \u0db8\u0ddc\u0d9a\u0d9a\u0dca\u0daf \u0dc0\u0dd4\u0dab\u0dda \u0d9a\u0dd2\u0dba\u0dbd\u0dcf \u0daf\u0dd0\u0db1\u0d9c\u0db1\u0dca\u0db1,\" \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0dc3\u0dd2\u0dba \u0dc3\u0ddc\u0dc4\u0ddc\u0dba\u0dd4\u0dbb\u0dcf \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc0\u0dcf\u0dbb\u0dca\u0dad\u0dcf\u0dc0 \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2 \u0da2\u0dba\u0daf\u0dd3\u0db4\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dcf \u0dba.\"\u0d85\u0db4\u0da7 \u0d85\u0dc0\u0dc1\u0dca\u200d\u0dba \u0dba\u0dd4\u0d9a\u0dca\u0dad\u0dd2\u0dba \u0db8\u0dd2\u0dc3\u0d9a\u0dca \u0dc3\u0dbd\u0dca\u0dbd\u0dd2 \u0db1\u0ddc\u0dc0\u0dd9\u0dba\u0dd2.\"\u0db8\u0dd9\u0dbd\u0dd9\u0dc3 \u0db4\u0dbb\u0dd3\u0d9a\u0dca\u0dc2\u0dab \u0db4\u0dca\u200d\u0dbb\u0db8\u0dcf\u0daf \u0dc0\u0dd3\u0db8 \u0dba\u0dd4\u0d9a\u0dca\u0dad\u0dd2\u0dba \u0dba\u0da7\u0db4\u0dad\u0dca \u0dc0\u0dd3\u0db8\u0da7 \u0dc4\u0dda\u0dad\u0dd4\u0dc0\u0d9a\u0dca \u0db6\u0dc0 \u0daf \u0d87\u0dba \u0d85\u0dc0\u0dc3\u0dcf\u0db1 \u0dc0\u0dc1\u0dba\u0dd9\u0db1\u0dca \u0db4\u0dd0\u0dc0\u0dc3\u0dd4\u0dc0\u0dcf \u0dba.\"\u0db8\u0dda \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dc0\u0dbd \u0dc0\u0dc5\u0daf\u0dcf\u0dbd\u0dcf \u0dad\u0dd2\u0dba\u0dd9\u0db1 \u0db8\u0dbb\u0dab \u0dc3\u0dd2\u0daf\u0dd4\u0dc0\u0dd9\u0dbd\u0dcf \u0daf\u0dd0\u0db1\u0dca \u0d9a\u0dcf\u0dbd\u0dba\u0d9a\u0dca \u0d9c\u0dad \u0dc0\u0dd9\u0dbd\u0dcf. \u0d85\u0dad\u0dd4\u0dbb\u0dd4\u0daf\u0db1\u0dca \u0daf\u0dbb\u0dd4\u0dc0\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0dba\u0dd4\u0d9a\u0dca\u0dad\u0dd2\u0dba \u0d89\u0dbd\u0dca\u0dbd\u0db1 \u0db8\u0dc0\u0dd4\u0dc0\u0dbb\u0dd4\u0db1\u0dca \u0daf\u0dd0\u0db1\u0dca \u0d89\u0dad\u0dcf\u0db8 \u0dc0\u0dba\u0dc3\u0dba\u0dd2. \u0db6\u0ddc\u0dc4\u0ddd \u0d85\u0dba \u0db8\u0dd2\u0dba\u0d9c\u0dd2\u0dc4\u0dd2\u0db1\u0dca. \u0d91\u0d9a\u0dca \u0d9a\u0dd9\u0db1\u0dd9\u0d9a\u0dca \u0db8\u0dd2\u0dba \u0dba\u0db1\u0dc0\u0dcf \u0d9a\u0dd2\u0dba\u0db1\u0dca\u0db1\u0dd9 \u0d91\u0d9a\u0dca \u0dc3\u0dcf\u0d9a\u0dca\u0dc2\u0dd2\u0dba\u0d9a\u0dca \u0db8\u0dd2\u0dba\u0dba\u0db1\u0dc0\u0dcf \u0d9a\u0dd2\u0dba\u0db1 \u0d91\u0d9a\u0dba\u0dd2.\"\u0dc3\u0db6\u0dd0\u0db3\u0dd2 \u0dc0\u0dd2\u0dc2\u0dba\u0dba\u0db1\u0dca\u0da2\u0db1\u0dad\u0dcf \u0dc0\u0dd2\u0db8\u0dd4\u0d9a\u0dca\u0dad\u0dd2 \u0db4\u0dd9\u0dbb\u0db8\u0dd4\u0dab\u0daf\u0dd9\u0db8\u0dc5\u0dc0\u0db0\u0dc4\u0dd2\u0d82\u0dc3\u0dcf\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0d9c\u0ddd\u0da8\u0dcf\u0db7\u0dba \u0dbb\u0dcf\u0da2\u0db4\u0d9a\u0dca\u0dc2\u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca\u0db1\u0dd3\u0dad\u0dd2\u0dba\u0d91\u0dbd\u0dca\u0da7\u0dd3\u0da7\u0dd3\u0d8a\u0dba\u0dc4\u0db8\u0dd4\u0daf\u0dcf\u0db8\u0dda \u0db4\u0dd4\u0dc0\u0dad\u0da7 \u0dc3\u0db8\u0dca\u0db6\u0db1\u0dca\u0db0 \u0dad\u0dc0\u0dad\u0dca \u0dc0\u0dd2\u0dc3\u0dca\u0dad\u0dbb\u0dbb\u0dab\u0dc0\u0dd2\u0dbb\u0dd4\u0dc0\u0dd9\u0d9a\u0dd4 \u0dc3\u0dc4 \u0db8\u0dd2\u0db1\u0dd3\u0db8\u0dbb\u0dd4\u0dc0\u0dd9\u0d9a\u0dd4 \u0d85\u0dad\u0dbb \u0dc0\u0dd9\u0db1\u0dc3 \u0dc0\u0da7\u0dc4\u0dcf\u0d9c\u0dad \u0dba\u0dd4\u0dad\u0dd4\u0dba\u0dd2 - \u0dc4\u0db8\u0dd4\u0daf\u0dcf\u0db4\u0dad\u0dd2\u0dc4\u0db8\u0dd4\u0daf\u0dcf \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca \u0d89\u0dbd\u0d9a\u0dca\u0d9a \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0daf\u0da9\u0dba\u0db8\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1 \u0db6\u0dc0\u0da7 \u0d91\u0dbd\u0dca\u0dbd \u0dc0\u0db1 \u0da0\u0ddd\u0daf\u0db1\u0dcf \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1 \u0db6\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dba\u0dd4\u0daf \u0dc4\u0db8\u0dd4\u0daf\u0dcf\u0db4\u0dad\u0dd2 \u0dbd\u0dd4\u0dad\u0dd2\u0db1\u0db1\u0dca \u0da2\u0dd9\u0db1\u0dbb\u0dcf\u0dbd\u0dca \u0db8\u0dc4\u0dda\u0dc2\u0dca \u0dc3\u0dda\u0db1\u0dcf\u0db1\u0dcf\u0dba\u0d9a \u0db4\u0dc0\u0dc3\u0dba\u0dd2.2017 \u0d85\u0d9c\u0ddd\u0dc3\u0dca\u0dad\u0dd4 4",
    "\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dd9\u0db1\u0dca \u0dc0\u0dbb\u0dd2\u0db1\u0dca \u0dc0\u0dbb \u0dc4\u0db8\u0dd4 \u0dc0\u0dd6 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0dc3\u0dc4 \u0d92\u0dc0\u0dcf\u0dba\u0dda \u0d9a\u0dd0\u0dab\u0dd3\u0db8\u0dca\u0dc0\u0dbd \u0d85\u0dc3\u0dcf\u0dbb\u0dca\u0dae\u0d9a\u0dad\u0dca\u0dc0\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc3\u0d9a\u0dc3\u0dca \u0d9a\u0dd9\u0dbb\u0dd4\u0dab\u0dd4 \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dca \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8 \u0da2\u0dd6\u0db1\u0dd2 22 \u0dc0\u0db1 \u0daf\u0dcf \u0d9a\u0ddc\u0dc5\u0db9 \u0daf\u0dd3 \u0dc3\u0dd2\u0daf\u0dd4\u0dc0\u0dd2\u0dba.",
    "\u0d91\u0dba \u0dc3\u0d82\u0dc0\u0dd2\u0db0\u0dcf\u0db1\u0dba \u0d9a\u0dbb \u0dad\u0dd2\u0db6\u0dd4\u0dab\u0dda \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0dc3\u0dc4 \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0db3\u0dc4\u0dcf \u0dc0\u0db1 \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba (CHRD), \u0d85\u0dad\u0dd4\u0dbb\u0dd4\u0daf\u0dc4\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d91\u0d9a\u0dad\u0dd4\u0dc0 (FOD), \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dca\u200d\u0dbb\u0da2\u0dcf\u0dad\u0db1\u0dca\u0dad\u0dca\u200d\u0dbb\u0dc0\u0dcf\u0daf\u0dba \u0dc3\u0db3\u0dc4\u0dcf \u0db8\u0dcf\u0db0\u0dca\u200d\u0dba\u0dc0\u0dda\u0daf\u0dd2\u0dba\u0ddd (JDS) \u0dc4\u0dcf \u0dc3\u0dad\u0dca\u200d\u0dba \u0dc3\u0dc4 \u0dba\u0dd4\u0d9a\u0dca\u0dad\u0dd2\u0dba \u0dc3\u0db3\u0dc4\u0dcf \u0dc0\u0db1 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba (ITJP) \u0dc0\u0dd2\u0dc3\u0dd2\u0db1\u0dca \u0dba. \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0 \u0db1\u0db8\u0dca \u0d9a\u0dbb \u0dad\u0dd2\u0db6\u0dd4\u0dab\u0dda, \"\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0dc4\u0dcf \u0d85\u0dc3\u0dcf\u0dbb\u0dca\u0dae\u0d9a \u0d9a\u0dd0\u0dab\u0dd3\u0db8\u0dca\" \u0dba\u0db1\u0dd4\u0dc0\u0dd9\u0db1\u0dd2.",
    "\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca, \u0dc0\u0dd2\u0dc0\u0dd2\u0db0 \u0d9a\u0dcf\u0dbd\u0dc0\u0d9a\u0dc0\u0dcf\u0db1\u0dd4\u0dc0\u0dbd \u0d87\u0dad\u0dd2 \u0dc0\u0dd6 \u0d9c\u0dd0\u0da7\u0dd4\u0db8\u0dca\u0dc0\u0dbd\u0dd2\u0db1\u0dca \u0db4\u0dc3\u0dd4 \u0dc4\u0db8\u0dd4 \u0dc0\u0dd6 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0db4\u0dd2\u0dc5\u0dd2\u0db6\u0db3 \u0dbb\u0da2\u0dba \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0d86\u0d9a\u0dcf\u0dbb\u0dba \u0dc3\u0dc4 \u0d9a\u0da7\u0dba\u0dd4\u0dad\u0dd4 \u0d9a\u0dc5 \u0dba\u0dd4\u0dad\u0dd4 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db8\u0dcf\u0dbb\u0dca\u0d9c\u0ddd\u0db4\u0daf\u0dda\u0dc1\u0db1 \u0db4\u0dd2\u0dc5\u0dd2\u0db6\u0db3 \u0dc0\u0dd2\u0dc3\u0dca\u0dad\u0dbb \u0d9a\u0dbb\u0dba\u0dd2.",
    "'\u0dc3\u0db8\u0dd6\u0dc4 \u0db8\u0dd2\u0db1\u0dd3 \u0dc0\u0dc5\u0d9a\u0dca' \u0dba\u0db1\u0dd4 \u0d9a\u0dd4\u0db8\u0d9a\u0dca\u0daf\u0dd0\u0dba\u0dd2 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0db1\u0dd2\u0dbb\u0dca\u0dc0\u0da0\u0db1\u0dba\u0d9a\u0dca \u0db1\u0dd0\u0dad. \u0d91\u0db1\u0dd2\u0dc3\u0dcf, \u0d91\u0dba \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dd2\u0dbb\u0dd3\u0db8\u0dda \u0daf\u0dd3 \u0d85\u0db7\u0dd2\u0dba\u0ddd\u0d9c\u0dba\u0d9a\u0dca\u0db6\u0dc0\u0da7 \u0db4\u0dad\u0dca\u0dc0\u0dd9\u0dba\u0dd2.",
    "\u0db6\u0dc4\u0dd2\u0dbb\u0dca \u0db1\u0dd3\u0dad\u0dd2\u0d9a, \u0dbd\u0d9d\u0dd4 \u0dc4\u0ddd \u0d85\u0dad\u0dca\u0dad\u0db1\u0ddd\u0db8\u0dad\u0dd2\u0d9a \u0d9d\u0dcf\u0dad\u0db1 \u0dc3\u0dcf\u0dbb\u0dca\u0dae\u0d9a \u0dbd\u0dd9\u0dc3 \u0dc0\u0dc5\u0d9a\u0dca\u0dc0\u0dcf\u0dbd\u0dd3\u0db8 \u0dc3\u0dc4 \u0dc0\u0dd2\u0db8\u0dbb\u0dca\u0dc1\u0db1\u0dba \u0db4\u0dd2\u0dc5\u0dd2\u0db6\u0db3 \u0d91\u0d9a\u0dca\u0dc3\u0dad\u0dca \u0da2\u0dcf\u0dad\u0dd3\u0db1\u0dca\u0d9c\u0dda \u0d85\u0dad\u0dca\u0db4\u0ddc\u0dad (Minnesota Protocol) \u0dc4\u0dcf \u0d85\u0dad\u0dd4\u0dbb\u0dd4\u0daf\u0db1\u0dca \u0dad\u0dd0\u0db1\u0dd0\u0dad\u0dca\u0dad\u0db1\u0dca \u0db4\u0dd2\u0dc5\u0dd2\u0db6\u0db3 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0d9a\u0ddc\u0db8\u0dd2\u0dc3\u0db8\u0dda (ICMP) \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8 \u0dc3\u0dc4 \u0dc0\u0dd2\u0db8\u0dbb\u0dca\u0dc1\u0db1\u0dba \u0db4\u0dd2\u0dc5\u0dd2\u0db6\u0db3 2020 \u0db6\u0ddd\u0dbb\u0dca\u0db1\u0dca\u0db8\u0dad\u0dca \u0db8\u0dd6\u0dbd\u0db4\u0dad\u0dca\u200d\u0dbb\u0dba (Bournemouth Protocol) \u0dba\u0db1 \u0dbd\u0dda\u0d9b\u0db1\u0dc0\u0dbd\u0da7 \u0d85\u0db1\u0dd4\u0dc0 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0d9a\u0dca \u0dba\u0db1\u0dd4, \"\u0db8\u0dbb\u0dab\u0dba \u0dc3\u0dd2\u0daf\u0dd4 \u0dc0\u0dd6 \u0d86\u0d9a\u0dcf\u0dbb\u0dba\u0dda \u0dc3\u0dc4, \u0dc4\u0ddd \u0dc3\u0dd2\u0dbb\u0dd4\u0dbb\u0dd4 \u0db6\u0dd0\u0dc4\u0dd0\u0dbb \u0d9a\u0dd2\u0dbb\u0dd3\u0db8\u0dda \u0d9a\u0dca\u200d\u0dbb\u0db8\u0dba\u0dda \u0db1\u0dd3\u0dad\u0dca\u200d\u0dba\u0dcf\u0db1\u0dd4\u0d9a\u0dd6\u0dbd \u0db7\u0dcf\u0dc0\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0db8\u0dbb\u0dca\u0dc1\u0db1\u0dba \u0d9a\u0dc5 \u0dba\u0dd4\u0dad\u0dd4 \u0dc3\u0dd2\u0dbb\u0dd4\u0dbb\u0dd4 \u0dc0\u0dc5 \u0daf\u0db8\u0dcf \u0dad\u0dd2\u0db6\u0dd9\u0db1 \u0dc3\u0dca\u0dae\u0dcf\u0db1\u0dba\u0d9a\u0dd2.\"",
    "\u0db1\u0db8\u0dd4\u0dad\u0dca \u0dc0\u0dc3\u0d82\u0d9c\u0dad, \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dd2\u0db4\u0dad\u0dca \u0dc0\u0dd0\u0db1\u0dd2 \u0d85\u0dc0\u0dc3\u0dca\u0dae\u0dcf\u0dc0\u0dbd \u0daf\u0dd3 \u0daf \u0d87\u0dad\u0dd0\u0db8\u0dca \u0dc3\u0dd2\u0dbb\u0dd4\u0dbb\u0dd4 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dc0\u0dbd \u0db8\u0dd2\u0dc4\u0dd2\u0daf\u0db1\u0dca \u0d9a\u0dd2\u0dbb\u0dd3\u0db8 \u0dc3\u0dd2\u0daf\u0dd4 \u0d9a\u0dbb\u0dba\u0dd2.",
    "\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd3 \u0dc3\u0dcf\u0d9a\u0da0\u0dca\u0da1\u0dcf \u0d9a\u0dbb\u0db1 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dba\u0db1\u0dd4, \u0d85\u0dc0\u0dc3\u0db1\u0dca \u0dc0\u0dad\u0dca\u0db4\u0dd2\u0dc5\u0dd2\u0dc0\u0dd9\u0dad\u0dca \u0dc4\u0ddd \u0db4\u0dc0\u0dd4\u0dbd\u0dda \u0d85\u0dba\u0d9c\u0dda \u0d85\u0db1\u0dd4\u0daf\u0dd0\u0db1\u0dd4\u0db8\u0d9a\u0dd2\u0db1\u0dca \u0dad\u0ddc\u0dbb \u0dc0 \u0dc4\u0dcf \u0d91\u0db8 \u0db8\u0dd2\u0dc4\u0dd2\u0daf\u0db1\u0dca \u0d9a\u0dd9\u0dbb\u0dd9\u0db1 \u0d85\u0dba \u0db8\u0dd2\u0dba\u0dba\u0dcf\u0db8 \u0db4\u0dd2\u0dc5\u0dd2\u0db6\u0db3 \u0dc3\u0dad\u0dca\u200d\u0dba\u0dba \u0dc4\u0dd9\u0dc5\u0dd2 \u0db1\u0ddc\u0d9a\u0dbb, \u0db6\u0ddc\u0dc4\u0ddd \u0daf\u0dd4\u0dbb\u0da7 \u0dc4\u0ddc\u0dbb \u0dbb\u0dc4\u0dc3\u0dda \u0dc3\u0dd2\u0daf\u0dd4 \u0d9a\u0dbb\u0db1 \u0dbd\u0daf \u0db7\u0dd6\u0db8\u0daf\u0dcf\u0db1\u0dba\u0db1\u0dca \u0dba.",
    "\u0d85\u0dad\u0dd4\u0dbb\u0dd4\u0daf\u0dc4\u0db1\u0dca\u0dc0\u0dd6\u0dc0\u0db1\u0dca \u0db4\u0dd2\u0dc5\u0dd2\u0db6\u0db3 \u0d9a\u0dcf\u0dbb\u0dca\u0dba\u0dba\u0dcf\u0dbd\u0dba (OMP) \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd3\u0db8\u0dca \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1\u0dc0\u0dcf\u0daf?''\u0db4\u0dd4\u0dc5\u0dd4\u0db1\u0dca \u0d8b\u0da9 \u0dad\u0dd2\u0dba\u0dbd\u0dcf \u0db8\u0dcf\u0dc3 \u0dad\u0dd4\u0db1\u0d9a\u0dca \u0dc4\u0daf\u0db4\u0dd4 \u0daf\u0dbb\u0dd4\u0dc0\u0dcf\u0dc0 \u0dad\u0db8\u0dba\u0dd2 \u0db4\u0dd0\u0dc4\u0dd0\u0dbb\u0d9c\u0dd9\u0db1 \u0d9c\u0dd2\u0dba\u0dda''",
    "\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dd9\u0db1\u0dca \u0db8\u0dd9\u0dad\u0dd9\u0d9a\u0dca \u0dc4\u0db8\u0dd4\u0dc0\u0dd3 \u0d87\u0dad\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca 20\u0d9a\u0dca \u0db4\u0dd2\u0dc5\u0dd2\u0db6\u0db3 \u0dc0 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0dc0\u0dd2\u0dc3\u0dca\u0dad\u0dbb \u0d9a\u0dbb \u0dad\u0dd2\u0db6\u0dd9\u0db1 \u0d85\u0dad\u0dbb \u0d92\u0dc0\u0dcf \u0daf\u0dd2\u0dc3\u0dca\u0dad\u0dca\u200d\u0dbb\u0dd2\u0d9a\u0dca\u0d9a 11\u0d9a\u0dca \u0db4\u0dd4\u0dbb\u0dcf \u0dc0\u0dd2\u0dc3\u0dd2\u0dbb\u0dd3 \u0d87\u0dad.",
    "\u0db8\u0dd9\u0db8 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca\u0d9c\u0dd9\u0db1\u0dca \u0db6\u0dc4\u0dd4\u0dad\u0dbb\u0dba\u0d9a\u0dca \u0dc4\u0db8\u0dd4 \u0dc0\u0dd3 \u0dad\u0dd2\u0db6\u0dd9\u0db1\u0dca\u0db1\u0dda \u0d85\u0dc4\u0db9\u0dd4 \u0dbd\u0dd9\u0dc3 \u0db6\u0dc0 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0dc3\u0dd4\u0dc3\u0dcf\u0db1\u0dba \u0d9a\u0dd4\u0dc5\u0dd4\u0dab\u0d9a\u0dca \u0d89\u0daf\u0dd2 \u0d9a\u0dd2\u0dbb\u0dd3\u0db8\u0da7 \u0dba\u0dcf\u0db8\u0dda \u0daf\u0dd3 \u0daf, \u0db8\u0dcf\u0dad\u0dbd\u0dda \u0dc3\u0dd4\u0dc3\u0dcf\u0db1\u0dba \u0db8\u0dcf\u0dad\u0dbd\u0dda \u0dbb\u0ddd\u0dc4\u0dbd\u0dda \u0d89\u0daf\u0dd2\u0d9a\u0dd2\u0dbb\u0dd3\u0db8\u0d9a\u0dca \u0d85\u0dad\u0dbb\u0dad\u0dd4\u0dbb\u0dda \u0daf, \u0dba\u0dcf\u0db4\u0db1\u0dba \u0daf\u0ddc\u0dbb\u0dda\u0d85\u0db4\u0dca\u0db4\u0dcf \u0d9a\u0dca\u200d\u0dbb\u0dd3\u0da9\u0dcf\u0d82\u0d9c\u0db1\u0dba\u0dda \u0dc3\u0dd4\u0dc3\u0dcf\u0db1\u0dba \u0daf \u0d91\u0dc4\u0dd2 \u0dc0\u0dd0\u0da9\u0dd2 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd3\u0db8\u0d9a\u0dca \u0d85\u0dad\u0dbb\u0dad\u0dd4\u0dbb\u0dda \u0daf\u0dd3 \u0dc4\u0db8\u0dd4 \u0dc0\u0dd3 \u0d87\u0dad\u0dd2 \u0d85\u0dad\u0dbb, \u0db8\u0db1\u0dca\u0db1\u0dcf\u0dbb\u0db8\u0dda \u0d91\u0d9a\u0dca \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0d9a\u0dca \u0dc4\u0db8\u0dd4\u0dc0\u0db1\u0dca\u0db1\u0dda \u0dc3\u0dad\u0ddc\u0dc3 \u0d9c\u0ddc\u0da9\u0db1\u0dd0\u0d9c\u0dd2\u0dbd\u0dca\u0dbd\u0d9a \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d9a\u0da7\u0dba\u0dd4\u0dad\u0dd4 \u0d85\u0dad\u0dbb\u0dad\u0dd4\u0dbb\u0dda \u0daf\u0dd3 \u0dba.",
    "\u0db8\u0dda \u0d85\u0dad\u0dd4\u0dbb\u0dd2\u0db1\u0dca \u0d87\u0dad\u0dd0\u0db8\u0dca \u0d92\u0dc0\u0dcf 1988/89 \u0d9a\u0dcf\u0dbd\u0db4\u0dbb\u0dd2\u0da0\u0dca\u0da1\u0dda\u0daf\u0dba\u0dda \u0daf\u0dd3 \u0da2\u0db1\u0dad\u0dcf \u0dc0\u0dd2\u0db8\u0dd4\u0d9a\u0dca\u0dad\u0dd2 \u0db4\u0dd9\u0dbb\u0db8\u0dd4\u0dab\u0dda \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0dd3\u0db1\u0dca\u0d9c\u0dda \u0dc3\u0dd2\u0dbb\u0dd4\u0dbb\u0dd4 \u0dc0\u0dc5 \u0daf\u0db8\u0dcf \u0d87\u0dad\u0dd2 \u0dc3\u0dca\u0dae\u0dcf\u0db1\u0db6\u0dc0\u0da7 \u0dc3\u0dd0\u0d9a \u0d9a\u0dbb\u0db1 \u0d92\u0dc0\u0dcf \u0dc0\u0db1 \u0d85\u0dad\u0dbb, \u0d85\u0db1\u0dd9\u0d9a\u0dca \u0d92\u0dc0\u0dcf \u0d89\u0db1\u0dca \u0db4\u0dc3\u0dd4 \u0d9a\u0dcf\u0dbd\u0dba\u0dda \u0daf\u0dd3 \u0dc4\u0db8\u0dd4\u0daf\u0dcf\u0dc0 \u0db7\u0dcf\u0dbb\u0dba\u0dda \u0daf\u0dd3 \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0db4\u0dd4\u0daf\u0dca\u0d9c\u0dbd\u0dba\u0db1\u0dca\u0d9c\u0dda \u0dc3\u0dc4 \u0d91\u0dbd\u0dca\u0da7\u0dd3\u0da7\u0dd3\u0d8a \u0dc3\u0d82\u0dc0\u0dd2\u0db0\u0dcf\u0db1\u0dba \u0dc0\u0dd2\u0dc3\u0dd2\u0db1\u0dca \u0d9d\u0dcf\u0dad\u0db1\u0dba \u0d9a\u0dbb \u0d87\u0dad\u0dd2 \u0db4\u0dd4\u0daf\u0dca\u0d9c\u0dbd\u0dba\u0dd2\u0db1\u0dca\u0d9c\u0dda \u0db6\u0dc0\u0da7 \u0dc3\u0dd0\u0d9a \u0d9a\u0dd9\u0dbb\u0dd9\u0db1 \u0d92\u0dc0\u0dcf \u0dba\u0dd2.",
    "\u0d9a\u0dd9\u0dc3\u0dda \u0dc0\u0dd9\u0dad\u0dad\u0dca \u0d92\u0dc0\u0dcf \u0dc3\u0db8\u0dca\u0db6\u0db1\u0dca\u0db0 \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4 \u0dc3\u0dc4 \u0dc3\u0dd2\u0dbb\u0dd4\u0dbb\u0dd4 \u0d9c\u0ddc\u0da9\u0d9c\u0dd9\u0db1 \u0d9a\u0dbb\u0db1\u0dd4 \u0dbd\u0db6\u0db1 \u0db4\u0dbb\u0dd3\u0d9a\u0dca\u0dc2\u0dab \u0dc3\u0dc4 \u0d92\u0dc0\u0dcf \u0db1\u0dd0\u0dc0\u0dad \u0db4\u0dc0\u0dd4\u0dbd\u0dda \u0d85\u0dba \u0dc0\u0dd9\u0dad \u0db7\u0dcf\u0dbb \u0daf\u0dd3\u0db8\u0dda \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3 \u0d87\u0dad\u0dd0 \u0dba\u0dd2 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db8\u0dd6\u0dbd\u0dd2\u0d9a \u0dc0\u0dc1\u0dba\u0dd9\u0db1\u0dca \u0db8 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.",
    "\u0db8\u0dd9\u0db8 \u0dc0\u0dd0\u0da9\u0dc3\u0da7\u0dc4\u0db1\u0dda \u0daf\u0dd3 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d91\u0d9a\u0dad\u0dd4\u0dc0 \u0dc0\u0dd9\u0db1\u0dd4\u0dc0\u0dd9\u0db1\u0dca \u0d85\u0daf\u0dc4\u0dc3\u0dca \u0daf\u0dd0\u0d9a\u0dca \u0dc0\u0dd6 \u0db6\u0dca\u200d\u0dbb\u0dd2\u0da7\u0ddd \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db4\u0dd0\u0dc0\u0dc3\u0dd4\u0dc0\u0dda, \"\u0dba\u0db8\u0dca \u0d9a\u0dcf\u0dbd\u0dba\u0d9a \u0daf\u0dd3 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd3\u0db8\u0dca \u0dc3\u0dd2\u0daf\u0dd4\u0dc0\u0dd9\u0dbd\u0dcf \u0dad\u0dd2\u0db6\u0dd9\u0db1\u0dc0\u0dcf \u0daf,  \u0d92 \u0d85\u0dba\u0d9c\u0dd9\u0db1\u0dca \u0db6\u0dc4\u0dd4\u0dad\u0dbb\u0dba\u0d9a\u0dca \u0db1\u0dd2\u0dc1\u0dca\u0da0\u0dd2\u0dad \u0dc0\u0dc1\u0dba\u0dd9\u0db1\u0dca\u0db8 \u0db8\u0dda \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca\u0dc0\u0dbd \u0dc3\u0dd2\u0da7\u0dd2\u0db1\u0dc0\u0dcf,\" \u0dba\u0db1\u0dd4\u0dc0\u0dd9\u0db1\u0dd2.",
    "\u0db6\u0dbd\u0dc4\u0dad\u0dca\u0d9a\u0dcf\u0dbb\u0dd3 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0d9a\u0dd2\u0dbb\u0dd3\u0db8\u0dca \u0dc3\u0dc4 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1 \u0d85\u0dad\u0dbb \u0d93\u0db1\u0dca\u0daf\u0dca\u200d\u0dbb\u0dd3\u0dba \u0dc3\u0db8\u0dca\u0db6\u0db1\u0dca\u0db0\u0dba\u0d9a\u0dca \u0dad\u0dd2\u0db6\u0dd9\u0db1 \u0db6\u0dc0 \u0d94\u0dc4\u0dd4 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf, \u0db8\u0dd2\u0dbb\u0dd4\u0dc3\u0dd4\u0dc0\u0dd2\u0dbd\u0dca, \u0da0\u0dd9\u0db8\u0dca\u0db8\u0db1\u0dd2 \u0dc0\u0dd0\u0db1\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0d8a\u0da7 \u0dc4\u0ddc\u0db3\u0dd2\u0db1\u0dca \u0db8 \u0dc3\u0dcf\u0d9a\u0dca\u0dc2\u0dd2 \u0dc3\u0db4\u0dba\u0db1 \u0db6\u0dc0 \u0d94\u0dc4\u0dd4 \u0db4\u0dc0\u0dc3\u0dba\u0dd2.",
    "\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dd9\u0db1 \u0d86\u0d9a\u0dcf\u0dbb\u0dba\u0da7, 1996 \u0d85\u0d9c\u0ddd\u0dc3\u0dca\u0dad\u0dd4 19 \u0dc0\u0dd0\u0db1\u0dd2\u0daf\u0dcf \u0dc4\u0db8\u0dd4\u0daf\u0dcf \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca\u0d9c\u0dda \u0db7\u0dcf\u0dbb\u0dba\u0da7 \u0d9c\u0dd0\u0db1\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0dc0\u0dd6 \u0d9c\u0dbb\u0dcf\u0da2\u0dca \u0d9a\u0dcf\u0dbb\u0dca\u0db8\u0dd2\u0d9a\u0dba\u0db1\u0dca \u0daf\u0dd9\u0daf\u0dd9\u0db1\u0dd9\u0d9a\u0dd4\u0d9c\u0dda \u0dc3\u0dd2\u0dbb\u0dd4\u0dbb\u0dd4 1999 \u0daf\u0dd3 \u0da0\u0dd9\u0db8\u0dca\u0db8\u0db1\u0dd2 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba \u0dad\u0dd4\u0dc5 \u0dad\u0dd2\u0db6\u0dd3 \u0d94\u0dc0\u0dd4\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca \u0dc0\u0dd2\u0dc3\u0dd2\u0db1\u0dca \u0dc4\u0db3\u0dd4\u0db1\u0dcf\u0d9c\u0dd9\u0db1 \u0dad\u0dd2\u0db6\u0dda. \u0d94\u0dc0\u0dd4\u0db1\u0dca \u0dc4\u0dd0\u0db3 \u0dc3\u0dd2\u0da7\u0dd2 \u0d87\u0db3\u0dd4\u0db8\u0dca\u0dc0\u0dbd\u0dd2\u0db1\u0dca \u0d91\u0dbd\u0dd9\u0dc3 \u0dc4\u0db3\u0dd4\u0db1\u0dcf\u0d9c\u0dd9\u0db1 \u0d87\u0dad\u0dd2 \u0d85\u0dad\u0dbb \u0d91\u0d9a\u0dca \u0d85\u0dba\u0dd9\u0d9a\u0dd4\u0d9c\u0dda \u0daf\u0dd1\u0dc3 \u0d94\u0dc4\u0dd4\u0d9c\u0dda \u0d9a\u0db8\u0dd2\u0dc3\u0dba\u0dd9\u0db1\u0dca \u0daf, \u0d85\u0db1\u0dd9\u0d9a\u0dcf\u0d9c\u0dda \u0daf\u0dd1\u0dc3 \u0d94\u0dc4\u0dd4\u0d9c\u0dda \u0db6\u0dd0\u0db1\u0dd2\u0dba\u0db8\u0dd2\u0db1\u0dca \u0daf \u0d9c\u0dd0\u0da7 \u0d9c\u0dc3\u0dcf \u0dad\u0dd2\u0db6\u0dd6 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda.",
    "\u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0db1\u0dca \u0dc4\u0db8\u0dd4\u0dc0\u0dd3\u0db8\u0dd9\u0db1\u0dca \u0db4\u0dc3\u0dd4\u0dc0 \u0dc3\u0dd2\u0daf\u0dd4 \u0d9a\u0dc5 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0d92\u0dc0\u0dcf \u0db4\u0dd2\u0dc5\u0dd2\u0db6\u0db3 \u0dc3\u0dad\u0dca\u200d\u0dba \u0d85\u0db1\u0dcf\u0dc0\u0dbb\u0dab\u0dba \u0d9a\u0dbb\u0d9c\u0dd0\u0db1\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0dc0\u0dd3 \u0d87\u0dad\u0dd0\u0dba\u0dd2 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda.",
    "\u0d9c\u0ddc\u0da9\u0d9c\u0db1\u0dca\u0db1\u0dcf \u0dbd\u0daf \u0dc3\u0dd2\u0dbb\u0dd4\u0dbb\u0dd4 \u0d85\u0dba\u0dad\u0dca \u0db4\u0dd4\u0daf\u0dca\u0d9c\u0dbd\u0dba\u0db1\u0dca\u0d9c\u0dda \u0d85\u0dad\u0dd4\u0dbb\u0dd4\u0daf\u0dc4\u0db1\u0dca \u0d9a\u0dd2\u0dbb\u0dd3\u0db8\u0da7 \u0dc3\u0dc4 \u0d9d\u0dcf\u0dad\u0db1\u0dba\u0da7 \u0dc0\u0d9c\u0d9a\u0dd2\u0dc0\u0dba\u0dd4\u0dad\u0dca\u0dad\u0db1\u0dca \u0db1\u0da9\u0dd4 \u0db4\u0dc0\u0dbb\u0dcf \u0dc0\u0dbb\u0daf\u0d9a\u0dbb\u0dd4\u0dc0\u0db1\u0dca \u0d9a\u0dd2\u0dbb\u0dd3\u0db8 \u0dad\u0db6\u0dcf \u0dc0\u0dd2\u0db1\u0dca\u0daf\u0dd2\u0dad\u0dba\u0db1\u0dca \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0dc4\u0ddd \u0db8\u0dbb\u0dab \u0dc3\u0dd2\u0daf\u0dd4 \u0dc0\u0dd6 \u0d86\u0d9a\u0dcf\u0dbb\u0dba \u0db4\u0dd0\u0dc4\u0dd0\u0daf\u0dd2\u0dbd\u0dd2 \u0d9a\u0dbb\u0d9c\u0dd0\u0db1\u0dd3\u0db8\u0da7 \u0dc4\u0ddd \u0db8\u0d9f \u0db4\u0dcf\u0daf\u0dcf \u0dad\u0dd2\u0db6\u0dd9\u0db1\u0dca\u0db1\u0dda \u0d89\u0dad\u0dcf \u0dc3\u0dd4\u0dc5\u0dd4 \u0d9a\u0dd0\u0dab\u0dd3\u0db8\u0dca \u0dc3\u0d82\u0d9b\u0dca\u200d\u0dba\u0dcf\u0dc0\u0d9a\u0dca \u0db6\u0dc0 \u0d91\u0dc4\u0dd2 \u0daf\u0dd0\u0d9a\u0dca \u0dc0\u0dda.",
    "\u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0d91\u0d9a\u0dca \u0db4\u0dca\u200d\u0dbb\u0db0\u0dcf\u0db1 \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0db4\u0dbb\u0dd2\u0dc1\u0dca\u200d\u0dbb \u0d9a\u0dc5\u0db8\u0db1\u0dcf\u0d9a\u0dbb\u0dab\u0dba\u0dda \u0d9c\u0dd0\u0da7\u0dbd\u0dd4\u0dc0\u0dba\u0dd2. \u0db8\u0dd9\u0db8 \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dc0\u0dbd\u0da7 \u0dbd\u0db6\u0dcf \u0daf\u0dd3 \u0d87\u0dad\u0dd2 \u0d86\u0dbb\u0d9a\u0dca\u0dc2\u0dcf\u0dc0\u0dda \u0d85\u0da9\u0dd4\u0dc0 \u0db1\u0dd2\u0dc3\u0dcf \u0dc3\u0dcf\u0d9a\u0dca\u0dc2\u0dd2 \u0dc0\u0dd2\u0db1\u0dcf\u0dc1 \u0dc0\u0dd3\u0db8\u0dca \u0dc3\u0dd2\u0daf\u0dd4\u0dc0\u0db1\u0dca\u0db1\u0da7 \u0d87\u0dad\u0dd0 \u0dba\u0dd2 \u0dc3\u0dd0\u0d9a\u0dba\u0d9a\u0dca \u0db4\u0dc0\u0dad\u0dd2\u0db1 \u0db6\u0dc0 \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0dc3\u0dd2\u0daf\u0dd4\u0dc0\u0dd3\u0db8 \u0d8b\u0db4\u0dd4\u0da7\u0dcf \u0daf\u0d9a\u0dca\u0dc0\u0db8\u0dd2\u0db1\u0dca \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.",
    "1994 \u0da2\u0db1\u0dc0\u0dcf\u0dbb\u0dd2 03 \u0daf\u0dcf \u0d9a\u0dd0\u0dab\u0dd3\u0db8\u0dca \u0d86\u0dbb\u0db8\u0dca\u0db7 \u0dc0\u0dd6 \u0d91\u0dc4\u0dd2 \u0dba\u0ddc\u0daf\u0dcf\u0d9c\u0dad\u0dca \u0db1\u0dd4\u0db4\u0dd4\u0dc4\u0dd4\u0dab\u0dd4 \u0dc1\u0dca\u200d\u0dbb\u0db8\u0dba\u0dad\u0dca \u0d92\u0dc0\u0dcf \u0d9a\u0dd0\u0dab\u0dd3\u0db8\u0da7 \u0db6\u0dd4\u0dbd\u0dca\u0da9\u0ddd\u0dc3\u0dbb\u0dca \u0dc3\u0dc4 \u0d9c\u0dbd\u0dca\u0db4\u0ddc\u0dbb\u0ddd \u0dc0\u0dd0\u0db1\u0dd2 \u0d86\u0dba\u0dd4\u0db0 \u0dba\u0ddc\u0daf\u0dcf\u0d9c\u0dd0\u0db1\u0dd3\u0db8\u0dad\u0dca \u0db1\u0dd2\u0dc3\u0dcf \u0db6\u0ddc\u0dc4\u0ddd \u0db8\u0dd8\u0dad \u0dc1\u0dda\u0dc2 \u0dc0\u0dd2\u0db1\u0dcf\u0dc1 \u0dc0\u0dd3 \u0d87\u0dad\u0dd2 \u0db6\u0dc0\u0da7\u0dad\u0dca, \u0d87\u0da7\u0dc3\u0dd0\u0d9a\u0dd2\u0dbd\u0dd2 \u0db8\u0dd2\u0dc1\u0dca\u200d\u0dbb \u0dc0\u0dd3 \u0d87\u0dad\u0dd2 \u0db6\u0dc0\u0da7\u0dad\u0dca \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dda.",
    "\u0d91\u0db8\u0dd9\u0db1\u0dca \u0db8 \u0db8\u0dd3\u0dc5\u0d9f \u0d9a\u0dd0\u0dab\u0dd3\u0db8\u0da7 \u0dba\u0ddc\u0daf\u0dcf\u0d9c\u0dd9\u0db1 \u0dad\u0dd2\u0db6\u0dd6 \u0da2\u0db1\u0dc0\u0dcf\u0dbb\u0dd2 08 \u0daf\u0dd2\u0db1\u0dba \u0dc0\u0db1 \u0dc0\u0dd2\u0da7 \u0dc3\u0dcf\u0d9a\u0dca\u0dc2\u0dd2 \u0dc0\u0dd9\u0db1\u0dc3\u0dca \u0d9a\u0dd2\u0dbb\u0dd3\u0db8\u0da7 \u0d8b\u0dad\u0dca\u0dc3\u0dc4 \u0d9a\u0dc5\u0dda\u0dba\u0dd0 \u0dba\u0dd2 \u0dc3\u0dd0\u0d9a \u0dc3\u0dc4\u0dd2\u0dad \u0dc3\u0dd2\u0daf\u0dd4\u0dc0\u0dd3\u0db8\u0dca \u0d9a\u0dd2\u0dc4\u0dd2\u0db4\u0dba\u0d9a\u0dca \u0daf \u0dc3\u0dd2\u0daf\u0dd4\u0dc0 \u0d87\u0dad\u0dd2 \u0db6\u0dc0 \u0d91\u0dc4\u0dd2 \u0daf\u0dd0\u0d9a\u0dca \u0dc0\u0dda. \u0db8\u0dd9\u0dbd\u0dd9\u0dc3 \u0db8\u0dd6\u0dbd\u0dcf\u0dc1\u0dca\u200d\u0dbb \u0dc0\u0dd2\u0db1\u0dcf\u0dc1 \u0dc0\u0dd3\u0db8 \u0db6\u0ddc\u0dc4\u0ddd \u0d9a\u0dd0\u0dab\u0dd3\u0db8\u0dca\u0dc0\u0dbd \u0daf\u0dd3 \u0dc3\u0dd2\u0daf\u0dd4 \u0dc0\u0dd3 \u0dad\u0dd2\u0db6\u0dda.",
    "\u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0dad\u0dc0\u0dad\u0dca \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0dc3\u0dc4 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0db8\u0dcf\u0dbb\u0dd4 \u0d9a\u0dd2\u0dbb\u0dd3\u0db8\u0dca \u0dba. \u0dc3\u0dd6\u0dbb\u0dd2\u0dba\u0d9a\u0db1\u0dca\u0daf \u0d87\u0dad\u0dd4\u0dc5\u0dd4 \u0d9a\u0dd0\u0dab\u0dd3\u0db8\u0dca \u0d9a\u0dd2\u0dc4\u0dd2\u0db4\u0dba\u0d9a \u0daf\u0dd3 \u0db8 \u0d91\u0dbd\u0dd9\u0dc3 \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0dc3\u0dd2\u0daf\u0dd4 \u0dc0 \u0d87\u0dad\u0dd2 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dda. \u0db8\u0dcf\u0dad\u0dbd\u0dda, \u0d9a\u0dc5\u0dd4\u0dc0\u0db1\u0dca\u0da0\u0dd2\u0d9a\u0dd4\u0da9\u0dd2 \u0d9a\u0dd0\u0dab\u0dd3\u0db8\u0dca \u0d85\u0dad\u0dbb\u0db8\u0d9f \u0db1\u0dc0\u0dad\u0dcf \u0daf\u0db8\u0db1 \u0dbd\u0daf\u0dca\u0daf\u0dda \u0daf\u0dda\u0dc1\u0db4\u0dcf\u0dbd\u0db1 \u0d85\u0dad\u0db4\u0dd9\u0dc0\u0dd3\u0db8\u0dca \u0db1\u0dd2\u0dc3\u0dcf \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.",
    "\u0d91\u0db8\u0dd9\u0db1\u0dca \u0db8 2023 \u0dc0\u0db1 \u0dc0\u0dd2\u0da7 \u0db8\u0db1\u0dca\u0db1\u0dcf\u0dbb\u0db8\u0dda \u0d9a\u0dd0\u0dab\u0dd3\u0db8\u0da7 \u0d85\u0daf\u0dcf\u0dc5  \u0db1\u0da9\u0dd4\u0dc0\u0da7 \u0dc3\u0dad\u0dca\u0daf\u0dd9\u0db1\u0dd9\u0d9a\u0dd4\u0da7 \u0db1\u0ddc\u0d85\u0da9\u0dd4 \u0dc0\u0dd2\u0db1\u0dd2\u0dc3\u0dd4\u0dbb\u0dd4\u0dc0\u0dbb\u0dd4\u0db1\u0dca \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0dc3\u0db8\u0dca\u0db6\u0db1\u0dca\u0db0 \u0dc0\u0dd3 \u0d87\u0dad\u0dd2 \u0db6\u0dc0 \u0db8\u0dd9\u0dc4\u0dd2 \u0daf\u0dd0\u0d9a\u0dca\u0dc0\u0dda. \u0dad\u0dc0 \u0daf \u0d8b\u0dad\u0dd4\u0dbb\u0dd4 \u0db4\u0dc5\u0dcf\u0dad\u0dda \u0dc3\u0dc4 \u0d9a\u0ddc\u0dc5\u0db9\u0dd2\u0db1\u0dca \u0db6\u0dd0\u0dc4\u0dd0\u0dbb \u0db4\u0dc5\u0dcf\u0dad\u0dca\u0dc0\u0dbd \u0db1\u0da9\u0dd4 \u0d9a\u0ddc\u0dc5\u0db9 \u0d8b\u0dc3\u0dcf\u0dc0\u0dd2\u0dc0\u0dbd\u0da7 \u0db8\u0dcf\u0dbb\u0dd4 \u0d9a\u0dd2\u0dbb\u0dd3\u0db8 \u0daf \u0dc3\u0dd2\u0daf\u0dd4\u0dc0 \u0dad\u0dd2\u0db6\u0dda.",
    "2000 \u0dc0\u0dc3\u0dbb\u0dda \u0daf\u0dd3, \u0dc0\u0dd2\u0dad\u0dca\u0dad\u0dd2\u0d9a\u0dbb\u0dd4\u0dc0\u0db1\u0dca \u0dc0\u0dd6 \u0dc4\u0db8\u0dd4\u0daf\u0dcf \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc3\u0dd2\u0dba \u0d86\u0dbb\u0d9a\u0dca\u0dc2\u0dcf\u0dc0 \u0db4\u0dd2\u0dc5\u0dd2\u0db6\u0db3 \u0d9a\u0dbb\u0dd4\u0dab\u0dd4 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dd2\u0dbb\u0dd3\u0db8\u0d9a\u0dd2\u0db1\u0dca \u0d85\u0db1\u0dad\u0dd4\u0dbb\u0dd4\u0dc0 \u0da0\u0dd9\u0db8\u0dca\u0db8\u0db1\u0dd2 \u0db1\u0da9\u0dd4\u0dc0 \u0d9a\u0ddc\u0dc5\u0db9 \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca \u0d85\u0db0\u0dd2\u0d9a\u0dbb\u0dab\u0dba\u0da7 \u0db8\u0dcf\u0dbb\u0dd4 \u0d9a\u0dbb \u0dad\u0dd2\u0db6\u0dda. \u0db4\u0dc3\u0dd4\u0dc0 \u0dc3\u0dd2\u0daf\u0dd4 \u0dc0\u0dd3 \u0d87\u0dad\u0dca\u0dad\u0dda \u0db4\u0dd9\u0dad\u0dca\u0dc3\u0db8\u0dca\u0d9a\u0dbb\u0dd4\u0dc0\u0db1\u0dca \u0d9a\u0ddc\u0dc5\u0db9\u0da7 \u0db4\u0dd0\u0db8\u0dd2\u0dab\u0dd3\u0db8\u0da7 \u0db6\u0dd2\u0dba \u0dc0\u0dd3\u0db8\u0dba\u0dd2. \u0d91\u0dba\u0da7 \u0dc4\u0dda\u0dad\u0dd4 \u0dbd\u0dd9\u0dc3 \u0d94\u0dc0\u0dd4\u0db1\u0dca \u0db4\u0dd9\u0db1\u0dca\u0dc0\u0dcf \u0daf\u0dd3 \u0d87\u0dad\u0dca\u0dad\u0dda \u0d9a\u0ddc\u0dc5\u0db9\u0da7 \u0dba\u0dcf\u0db8\u0da7 \u0dc4\u0db8\u0dd4\u0daf\u0dcf\u0dc0\u0dd9\u0db1\u0dca \u0d85\u0dc0\u0dc3\u0dbb \u0d9c\u0dd0\u0db1\u0dd3\u0db8\u0da7 \u0dba\u0dcf\u0db8\u0dda \u0daf\u0dd3 \u0dc4\u0dda\u0dad\u0dd4\u0dc0 \u0db4\u0dd0\u0dc0\u0dc3\u0dd6 \u0dc0\u0dd2\u0da7 \u0d94\u0dc0\u0dd4\u0db1\u0dca\u0da7 \u0dba\u0db8\u0dca \u0dc0\u0dd2\u0db4\u0dad\u0d9a\u0dca \u0dc3\u0dd2\u0daf\u0dd4 \u0dc0\u0db1\u0dca\u0db1\u0da7 \u0d89\u0da9 \u0d87\u0dad\u0dd2 \u0db6\u0dc0\u0dba\u0dd2.",
    "\u0dad\u0dcf\u0d9a\u0dca\u0dc2\u0dab\u0dd2\u0d9a \u0d9c\u0dd0\u0da7\u0dbd\u0dd4 \u0dc4\u0dda\u0dad\u0dd4\u0dc0\u0dd9\u0db1\u0dca \u0daf \u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3 \u0dad\u0dd2\u0db6\u0dd9\u0db1 \u0d85\u0dad\u0dbb \u0d9a\u0dcf\u0dbd \u0db1\u0dd3\u0dbb\u0dca\u0dab \u0dc3\u0dc4 \u0dc0\u0dd9\u0db1\u0dad\u0dca \u0db4\u0dbb\u0dd3\u0d9a\u0dca\u0dc2\u0dab \u0dc3\u0db3\u0dc4\u0dcf \u0db8\u0dc5 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc0\u0dd9\u0db1\u0dad\u0dca \u0dbb\u0da7\u0dc0\u0dbd\u0da7 \u0dba\u0dd0\u0dc0\u0dd3\u0db8 \u0db1\u0dd2\u0dc3\u0dcf \u0d92\u0dc0\u0dcf\u0dba\u0dda \u0db4\u0dca\u200d\u0dbb\u0dad\u0dd2\u0db5\u0dbd \u0db6\u0dd9\u0dc4\u0dd9\u0dc0\u0dd2\u0db1\u0dca \u0db8 \u0db4\u0dca\u200d\u0dbb\u0db8\u0dcf\u0daf \u0dc0\u0dd3 \u0dad\u0dd2\u0db6\u0dda. \u0d91\u0db4\u0db8\u0dab\u0d9a\u0dca \u0db1\u0ddc\u0dc0 \u0d92\u0dc0\u0dcf\u0dba\u0dda \u0db4\u0dca\u200d\u0dbb\u0dad\u0dd2\u0db5\u0dbd \u0db8\u0dd6\u0dbd\u0dd2\u0d9a \u0db4\u0dbb\u0dd3\u0d9a\u0dca\u0dc2\u0dab\u0dc0\u0dbd\u0da7 \u0dc0\u0da9\u0dcf \u0dc0\u0dd9\u0db1\u0dc3\u0dca \u0dc0\u0dd6 \u0d85\u0dc0\u0dc3\u0dca\u0dae\u0dcf \u0daf \u0dc0\u0dcf\u0dbb\u0dca\u0dad\u0dcf \u0dc0\u0dd3 \u0dad\u0dd2\u0db6\u0dda.",
    "2018 \u0dc0\u0dc3\u0dbb\u0dda \u0daf\u0dd3 \u0dc4\u0db8\u0dd4 \u0dc0\u0dd6 \u0db8\u0db1\u0dca\u0db1\u0dcf\u0dbb\u0db8 \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba\u0dda \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0db4\u0dbb\u0dd3\u0d9a\u0dca\u0dc2\u0dab \u0d9a\u0da7\u0dba\u0dd4\u0dad\u0dd4 \u0dc3\u0db3\u0dc4\u0dcf \u0dc6\u0dca\u0dbd\u0ddc\u0dbb\u0dd3\u0da9\u0dcf \u0dc0\u0dd9\u0dad \u0dba\u0dc0\u0dcf \u0d87\u0dad\u0dd2 \u0d85\u0dad\u0dbb \u0d91\u0db8 \u0db4\u0dbb\u0dd3\u0d9a\u0dca\u0dc2\u0dab\u0dba\u0dda \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca \u0dc0\u0dd3 \u0d87\u0dad\u0dca\u0dad\u0dda \u0d91\u0db8 \u0dc3\u0dd2\u0dbb\u0dd4\u0dbb\u0dd4 15-18 \u0dc3\u0dd2\u0dba\u0dc0\u0dc3\u0dca\u0dc0\u0dbd\u0da7 \u0d85\u0dba\u0dad\u0dca \u0d92\u0dc0\u0dcf \u0db6\u0dc0 \u0dba\u0dd2.",
    "\u0d9a\u0dd9\u0dc3\u0dda \u0dc0\u0dd9\u0dad\u0dad\u0dca \u0d91\u0db8 \u0d9a\u0dd0\u0dab\u0dd3\u0db8 \u0dc3\u0dd2\u0daf\u0dd4\u0dc0\u0db1 \u0d85\u0dc0\u0dc3\u0dca\u0dae\u0dcf\u0dc0\u0dda \u0daf\u0dd3, \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0dc3\u0dd2\u0dba \u0db4\u0dd4\u0dad\u0dca\u200d\u0dbb\u0dba\u0dcf \u0d91\u0dc4\u0dd2 \u0dc3\u0dd2\u0da7\u0dd3\u0daf\u0dd0\u0dba\u0dd2 \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2 \u0db8\u0db1\u0dca\u0db1\u0dcf\u0dbb\u0db8\u0dda \u0db4\u0daf\u0dd2\u0d82\u0da0\u0dd2 \u0d8b\u0daf\u0dba \u0da0\u0db1\u0dca\u0daf\u0dca\u200d\u0dbb\u0dcf \u0db4\u0dd0\u0dc0\u0dc3\u0dd4\u0dc0\u0dda \u0db8\u0dd9\u0dc0\u0dd0\u0db1\u0dca\u0db1\u0d9a\u0dd2: \"\u0db8\u0dda \u0dc0\u0dbd \u0d87\u0dad\u0dd4\u0dbd\u0dd9 \u0dbb\u0dad\u0dd4 \u0db4\u0dcf\u0da7 \u0d9a\u0db8\u0dd2\u0dc3\u0dba\u0d9a\u0dca, \u0db8\u0dd0\u0dbd\u0dd2\u0db6\u0db1\u0dca \u0db6\u0dd2\u0dc3\u0dca\u0d9a\u0da7\u0dca \u0db4\u0dd0\u0d9a\u0da7\u0dca, \u0dbb\u0dd4\u0db4\u0dd2\u0dba\u0dbd\u0dca \u0daf\u0dd9\u0dc3\u0dd3\u0dba\u0dd9 \u0d9a\u0ddc\u0dc5\u0dba\u0d9a\u0dca \u0dad\u0dd2\u0db6\u0dd4\u0dab\u0dcf. \u0db8\u0dda\u0dc0\u0dcf \u0d89\u0dc3\u0dca\u0dc3\u0dbb \u0d9a\u0dcf\u0dbd\u0dda \u0d92\u0dc0\u0dcf \u0db1\u0db8\u0dca \u0d92 \u0d9a\u0dcf\u0dbd\u0dd9\u0dad\u0dca \u0db8\u0dd0\u0dbd\u0dd2\u0db6\u0db1\u0dca \u0db6\u0dd2\u0dc3\u0dca\u0d9a\u0da7\u0dca \u0dad\u0dd2\u0db6\u0dd4\u0dab \u0daf?\"",
    "\u0db8\u0dcf\u0dad\u0dbd\u0dda \u0dc3\u0db8\u0dd6\u0dc4 \u0dc3\u0dd4\u0dc3\u0dcf\u0db1\u0dba \u0db4\u0dd2\u0dc5\u0dd2\u0db6\u0db3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dbb\u0dd3\u0d9a\u0dca\u0dc2\u0dab \u0dc3\u0dd2\u0daf\u0dd4 \u0d9a\u0dc5 \u0db8\u0dc4\u0dcf\u0da0\u0dcf\u0dbb\u0dca\u0dba \u0dbb\u0dcf\u0da2\u0dca \u0dc3\u0ddd\u0db8\u0daf\u0dda\u0dc0\u0d9c\u0dda \u0dc0\u0dcf\u0dbb\u0dca\u0dad\u0dcf\u0dc0\u0dda \u0d91\u0db8 \u0dc1\u0dbb\u0dd3\u0dbb \u0d9a\u0ddc\u0da7\u0dc3\u0dca 1980 \u0daf\u0dc1\u0d9a\u0dba\u0dda \u0d85\u0d9c\u0db7\u0dcf\u0d9c\u0dba\u0dda \u0db6\u0dc0\u0da7 \u0d9a\u0dcf\u0dbd \u0db1\u0dd2\u0dbb\u0dca\u0dab\u0dba \u0d9a\u0dbb \u0dad\u0dd2\u0db6\u0dd4 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.",
    "\u0db1\u0db8\u0dd4\u0dad\u0dca \u0db4\u0dc3\u0dd4\u0dc0 \u0dc6\u0dca\u0dbd\u0ddc\u0dbb\u0dd3\u0da9\u0dcf\u0dc4\u0dd2 \u0dbb\u0dc3\u0dcf\u0dba\u0db1\u0dcf\u0d9c\u0dcf\u0dbb \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dd2\u0db1\u0dca \u0d9a\u0dd2\u0dba\u0dd0\u0dc0\u0dd3 \u0d87\u0dad\u0dca\u0dad\u0dda \u0d91\u0db8 \u0dc3\u0dd2\u0dbb\u0dd4\u0dbb\u0dd4 1950 \u0daf\u0dc1\u0d9a\u0dba\u0da7 \u0d85\u0dba\u0dad\u0dca \u0db6\u0dc0 \u0dba\u0dd2. \u0d9a\u0dd9\u0dc3\u0dda\u0dc0\u0dd9\u0dad\u0dad\u0dca \u0db8\u0dc4\u0dcf\u0da0\u0dcf\u0dbb\u0dca\u0dba \u0dbb\u0dcf\u0da2\u0dca \u0dc3\u0ddd\u0db8\u0daf\u0dda\u0dc0 \u0d91\u0db8 \u0dad\u0dd3\u0dbb\u0dab\u0dba \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dc5 \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0daf\u0dd0\u0d9a\u0dca\u0dc0\u0dda. \u0db8\u0dda \u0db1\u0dd2\u0dc3\u0dcf \u0db4\u0dbb\u0dd3\u0d9a\u0dca\u0dc2\u0dab \u0db4\u0dd2\u0dc5\u0dd2\u0db6\u0db3 \u0db4\u0dcf\u0dbb\u0daf\u0dd8\u0dc2\u0dca\u200d\u0dba \u0db7\u0dcf\u0dc0\u0dba \u0db4\u0dd2\u0dc5\u0dd2\u0db6\u0db3 \u0dc3\u0dd0\u0dbd\u0d9a\u0dd2\u0dba \u0dba\u0dd4\u0dad\u0dd4 \u0d9c\u0dd0\u0da7\u0dbd\u0dd4\u0dc0\u0d9a\u0dca \u0d87\u0dad\u0dd0 \u0dba\u0dd2 \u0d91\u0dc4\u0dd2 \u0dc3\u0db3\u0dc4\u0db1\u0dca \u0dba.",
    "\u0db8\u0dd9\u0db8 \u0d9a\u0dd0\u0db1\u0dd3\u0db8\u0dca \u0dc3\u0db3\u0dc4\u0dcf \u0d85\u0dc0\u0dc1\u0dca\u200d\u0dba \u0db6\u0dbd\u0dad\u0dbd 2016 \u0daf\u0dd3 \u0db4\u0dd2\u0dc4\u0dd2\u0da7\u0dc0\u0dd6 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0da7 (OMP) \u0dad\u0dd2\u0db6\u0dd4\u0dab \u0daf, \u0d91\u0dba\u0da7 \u0d85\u0dc0\u0dc1\u0dca\u200d\u0dba \u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0dc3\u0dc4 \u0db8\u0dcf\u0db1\u0dc0 \u0dc3\u0db8\u0dca\u0db4\u0dad\u0dca \u0db4\u0dca\u200d\u0dbb\u0db8\u0dcf\u0dab\u0dc0\u0dad\u0dca \u0db1\u0ddc\u0dc0\u0dd3\u0db8 \u0daf \u0db8\u0dd9\u0db8 \u0d9a\u0dd0\u0dab\u0dd3\u0db8\u0dca \u0d85\u0dc3\u0dcf\u0dbb\u0dca\u0dae\u0d9a \u0dc0\u0dd3\u0db8\u0da7 \u0dc4\u0dda\u0dad\u0dd4\u0dc0\u0d9a\u0dca \u0dbd\u0dd9\u0dc3 \u0dc0\u0dcf\u0dbb\u0dca\u0dad\u0dcf\u0dc0 \u0db4\u0dd9\u0db1\u0dca\u0dc0\u0dcf \u0daf\u0dd9\u0dba\u0dd2.",
    "\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db6\u0dbd\u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0daf\u0dab\u0dca\u0da9 \u0db8\u0dd4\u0d9a\u0dca\u0dad\u0dd3\u0db1\u0dca \u0db8\u0dda\u0dc0\u0dcf\u0da7 \u0d85\u0daf\u0dcf\u0dbd \u0db1\u0dd3\u0dad\u0dd2\u0db8\u0dba \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0db6\u0dcf\u0db0\u0dcf\u0dc0\u0d9a\u0dca \u0dc0\u0dd3 \u0d87\u0dad\u0dd0 \u0dba\u0dd2 \u0db8\u0dd9\u0dc4\u0dd2 \u0dc3\u0db3\u0dc4\u0db1\u0dca \u0dba.",
    "1988 \u0daf\u0dd3 \u0dc3\u0db8\u0dca\u0db8\u0dad \u0d9a\u0dbb\u0d9c\u0dd9\u0db1 \u0d87\u0dad\u0dd2 \"\u0dc0\u0d9c\u0d9a\u0dd3\u0db8\u0dd9\u0db1\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0dda \u0db4\u0db1\u0dad\" \u0dad\u0dd4\u0dc5\u0dd2\u0db1\u0dca, 1977 \u0d85\u0d9c\u0ddd\u0dc3\u0dca\u0dad\u0dd4 01 \u0dc3\u0dd2\u0da7 1988 \u0daf\u0dd9\u0dc3\u0dd0\u0db8\u0dca\u0db6\u0dbb\u0dca 16 \u0daf\u0d9a\u0dca\u0dc0\u0dcf \u0dc3\u0dd2\u0daf\u0dd4 \u0d9a\u0dc5 \u0d9a\u0dca\u200d\u0dbb\u0dd2\u0dba\u0dcf\u0dc0\u0d9a\u0dca \"\u0dc3\u0daf\u0dca\u0da0\u0dda\u0dad\u0db1\u0dcf\u0dc0\u0dd9\u0db1\u0dca\" \u0d9a\u0dc5\u0dda\u0dba\u0dd0 \u0dba\u0dd2 \u0db1\u0dd2\u0daf\u0dc4\u0dc3\u0da7 \u0d9a\u0dbb\u0dd4\u0dab\u0dd4 \u0daf\u0dd0\u0d9a\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0db1\u0db8\u0dca \u0d91\u0db8 \u0db1\u0dd2\u0dbd\u0db0\u0dcf\u0dbb\u0dd3\u0db1\u0dca \u0dc4\u0da7 \u0db8\u0dd4\u0d9a\u0dca\u0dad\u0dd2\u0dba \u0dbd\u0db6\u0dcf \u0daf\u0dd3 \u0dad\u0dd2\u0db6\u0dda. \u0d91\u0db8\u0dd9\u0db1\u0dca \u0db8 \u0dc4\u0daf\u0dd2\u0dc3\u0dd2 \u0db1\u0dd3\u0dad\u0dd2 \u0dbb\u0dd9\u0d9c\u0dd4\u0dbd\u0dcf\u0dc3\u0dd2 \u0daf \u0db8\u0dd9\u0db8 \u0db4\u0dbb\u0dd3\u0d9a\u0dca\u0dc2\u0dab \u0d9a\u0da7\u0dba\u0dd4\u0dad\u0dd4\u0dc0\u0dbd\u0da7 \u0dc4\u0dbb\u0dc3\u0dca \u0dc0\u0dd3 \u0d87\u0dad\u0dd2 \u0db6\u0dcf\u0db0\u0dcf\u0dc0\u0db1\u0dca \u0db6\u0dc0 \u0dc0\u0dcf\u0dbb\u0dca\u0dad\u0dcf\u0dc0\u0dda \u0db4\u0dd9\u0db1\u0dca\u0dc0\u0dcf \u0daf\u0dd3 \u0dad\u0dd2\u0db6\u0dda.",
    "\u0d91\u0db8\u0dd9\u0db1\u0dca \u0db8 2000 \u0dc0\u0dc3\u0dbb\u0dda \u0daf\u0dd3, \u0dba\u0dcf\u0db4\u0db1\u0dba\u0dda \u0db8\u0dd2\u0dbb\u0dd4\u0dc3\u0dd4\u0dc0\u0dd2\u0dbd\u0dca \u0dc4\u0dd2 \u0d9a\u0dd4\u0da9\u0dcf \u0daf\u0dbb\u0dd4\u0dc0\u0db1\u0dca \u0dad\u0dd2\u0daf\u0dd9\u0db1\u0dd9\u0d9a\u0dd4\u0d9c\u0dda \u0d87\u0dad\u0dd4\u0dc5\u0dd4 \u0db8\u0dd8\u0dad \u0dc1\u0dbb\u0dd3\u0dbb \u0dc3\u0ddc\u0dba\u0dcf\u0d9c\u0dd9\u0db1 \u0dc0\u0dc3\u0dbb 15\u0d9a\u0da7 \u0db4\u0dc3\u0dd4, \u0d91\u0db1\u0db8\u0dca 2015 \u0dba\u0dd4\u0daf \u0dc4\u0db8\u0dd4\u0daf\u0dcf\u0dc0\u0dda \u0daf\u0dd2\u0d9c\u0dd4\u0daf\u0dd4\u0dbb \u0dc0\u0dd2\u0dc4\u0dd2\u0daf\u0dd4\u0db8\u0dca \u0db6\u0dbd\u0d9a\u0dcf\u0dba\u0dda \u0dc3\u0dcf\u0db8\u0dcf\u0da2\u0dd2\u0d9a \u0dc3\u0dd4\u0db1\u0dd2\u0dbd\u0dca \u0dbb\u0dad\u0dca\u0db1\u0dcf\u0dba\u0d9a\u0da7 \u0db8\u0dbb\u0dab \u0daf\u0dac\u0dd4\u0dc0\u0db8 \u0db4\u0dd0\u0db1 \u0dc0\u0dd6 \u0d85\u0dad\u0dbb, 2020 \u0daf\u0dd3 \u0dc4\u0dd2\u0da7\u0db4\u0dd4 \u0da2\u0db1\u0dcf\u0db0\u0dd2\u0db4\u0dad\u0dd2 \u0d9c\u0ddd\u0da8\u0dcf\u0db7\u0dba \u0dbb\u0dcf\u0da2\u0db4\u0d9a\u0dca\u0dc2 \u0dc0\u0dd2\u0dc3\u0dd2\u0db1\u0dca \u0d94\u0dc4\u0dd4\u0da7 \u0da2\u0db1\u0dcf\u0db0\u0dd2\u0db4\u0dad\u0dd2 \u0dc3\u0db8\u0dcf\u0dc0 \u0db1\u0dd2\u0dba\u0db8 \u0d9a\u0dbb\u0db1 \u0dbd\u0daf\u0dd2.",
    "\u0dc0\u0dcf\u0dbb\u0dca\u0dad\u0dcf\u0dc0 \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8\u0dda \u0daf\u0dd3 \u0db1\u0dd3\u0dad\u0dd2\u0da5 \u0d8b\u0db4\u0dd4\u0dbd\u0dca \u0d9a\u0dd4\u0db8\u0dbb\u0db4\u0dca\u0db4\u0dd9\u0dbb\u0dd4\u0db8 \u0dc0\u0dd2\u0dc3\u0dd2\u0db1\u0dca \u0db1\u0dd3\u0dad\u0dd2\u0db8\u0dba \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0dda \u0daf\u0dd3 \u0db8\u0dd4\u0dc4\u0dd4\u0dab \u0daf\u0dd4\u0db1\u0dca \u0d9c\u0dd0\u0da7\u0dbd\u0dd4 \u0db8\u0dcf\u0dad\u0dbd\u0dda \u0db1\u0da9\u0dd4\u0dc0\u0dda \u0daf\u0dd3 \u0d94\u0dc4\u0dd4 \u0dbd\u0dd0\u0db6\u0dd6 \u0d85\u0dad\u0dca\u0daf\u0dd0\u0d9a\u0dd3\u0db8\u0dca \u0d87\u0dc3\u0dd4\u0dbb\u0dd2\u0db1\u0dca \u0dc0\u0dd2\u0dc3\u0dca\u0dad\u0dbb \u0d9a\u0dc5\u0dda \u0dba.",
    "\"\u0db8\u0dcf\u0dad\u0dbd\u0dda \u0db1\u0da9\u0dd4\u0dc0\u0da7 \u0dad\u0db8\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd \u0d85\u0dba \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0db6\u0dc0\u0da7 \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 156\u0d9a\u0dca \u0db4\u0db8\u0dab \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dc5\u0dcf. \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca\u0dc0\u0dbb\u0dd2\u0dba \u0dc3\u0dcf\u0d9a\u0dca\u0dc2\u0dd2 \u0dc3\u0da7\u0dc4\u0db1\u0dca \u0d9a\u0dbb\u0d9c\u0db1\u0dca\u0db1 \u0d9a\u0dd2\u0dba\u0dbd\u0dcf \u0dc3\u0dd3\u0d85\u0dba\u0dd2\u0da9\u0dd3\u0dba\u0da7 \u0db1\u0dd2\u0dba\u0ddd\u0d9c \u0d9a\u0dc5\u0dcf \u0db8 \u0d94\u0dc0\u0dd4\u0db1\u0dca \u0d9a\u0dd2\u0dc0\u0dca\u0dc0\u0dcf \u0d9a\u0ddc\u0dc5\u0db9\u0da7 \u0d87\u0dc0\u0dd2\u0dad\u0dca \u0dc3\u0dcf\u0d9a\u0dca\u0dc2\u0dd2 \u0daf\u0dd9\u0db1\u0dca\u0db1 \u0d9a\u0dd2\u0dba\u0dbd\u0dcf. \u0db1\u0dd0\u0dc0\u0dad \u0db8\u0dc4\u0dda\u0dc3\u0dca\u0dad\u0dca\u200d\u0dbb\u0dcf\u0dad\u0dca\u0dc0\u0dbb\u0dd2\u0dba \u0db1\u0dd2\u0dba\u0ddd\u0d9c \u0d9a\u0dc5\u0dcf \u0dc3\u0dcf\u0d9a\u0dca\u0dc2\u0dd2\u0d9a\u0dbb\u0dd4\u0dc0\u0db1\u0dca \u0dc0\u0dd9\u0dad \u0d9c\u0ddc\u0dc3\u0dca \u0dc3\u0dcf\u0d9a\u0dca\u0dc2\u0dd2 \u0d91\u0d9a\u0dad\u0dd4 \u0d9a\u0dbb\u0d9c\u0db1\u0dca\u0db1 \u0d9a\u0dd2\u0dba\u0dbd\u0dcf,\" \u0d94\u0dc4\u0dd4 \u0db4\u0dc0\u0dc3\u0dba\u0dd2.",
    "\u0db8\u0dd9\u0db8 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc0\u0dd2\u0daf\u0dda\u0dc1\u0dba\u0d9a\u0da7 \u0dba\u0dc0\u0db1 \u0dbd\u0dd9\u0dc3 \u0dbd\u0db6\u0dcf \u0daf\u0dd4\u0db1\u0dca \u0db1\u0dd2\u0dba\u0ddd\u0d9c\u0dba \u0daf \u0dc3\u0dad\u0dd2 \u0dc4\u0dba\u0d9a \u0db4\u0db8\u0dab \u0d9a\u0dcf\u0dbd\u0dba\u0d9a\u0dca \u0d85\u0db4\u0dbb\u0dcf\u0db0 \u0db4\u0dbb\u0dd3\u0d9a\u0dca\u0dc2\u0dab \u0daf\u0dd9\u0db4\u0dcf\u0dbb\u0dca\u0dad\u0db8\u0dda\u0db1\u0dca\u0dad\u0dd4\u0dc0 \u0dc0\u0dd2\u0dc3\u0dd2\u0db1\u0dca \u0db1\u0ddc\u0dc3\u0dbd\u0d9a\u0dcf \u0dc4\u0dd0\u0dbb \u0dc3\u0dd2\u0da7\u0dd2 \u0db6\u0dc0 \u0d94\u0dc4\u0dd4 \u0db4\u0dd0\u0dc0\u0dc3\u0dd4\u0dc0\u0dda \u0dba.",
    "\u0db8\u0dd9\u0db8 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca 1950 \u0daf\u0dc1\u0d9a\u0dba\u0dda \u0db6\u0dc0\u0da7 \u0dbd\u0dd0\u0db6\u0dd4\u0dab\u0dd4 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0db4\u0dc3\u0dd4\u0dc0 \u0db1\u0da9\u0dd4\u0dc0 \u0d85\u0dc0\u0dc3\u0db1\u0dca \u0d9a\u0dc5 \u0daf \u0d85\u0db0\u0dd2\u0d9a\u0dbb\u0dab\u0dba\u0da7 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0dad\u0dd2\u0db6\u0dd6 \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd3\u0db8\u0dca \u0daf\u0dd2\u0dc0\u0dd4\u0dbb\u0dd4\u0db8\u0dca \u0db4\u0dca\u200d\u0dbb\u0d9a\u0dcf\u0dc1 \u0db4\u0dd2\u0dc5\u0dd2\u0db6\u0db3 \u0d9a\u0dd2\u0dc3\u0dd2\u0daf\u0dd4 \u0db4\u0dbb\u0dd3\u0d9a\u0dca\u0dc2\u0dab\u0dba\u0d9a\u0dca \u0db1\u0ddc\u0db4\u0dd0\u0dc0\u0dd0\u0dad\u0dca\u0dc0\u0dd6 \u0db6\u0dc0 \u0d94\u0dc4\u0dd4 \u0db4\u0dc0\u0dc3\u0dba\u0dd2.",
    "\u0db1\u0dd3\u0dad\u0dd2\u0da5\u0dc0\u0dbb\u0dba\u0dcf \u0db4\u0dd9\u0db1\u0dca\u0dc0\u0dcf \u0daf\u0dd9\u0db1\u0dca\u0db1\u0dda \u0db4\u0dc0\u0dad\u0dd2\u0db1 \u0db1\u0dd3\u0dad\u0dd2 \u0dbb\u0dcf\u0db8\u0dd4\u0dc0 \u0dba\u0da7\u0dad\u0dda \u0db8\u0dd9\u0db8 \u0d85\u0db4\u0dbb\u0dcf\u0db0\u0dc0\u0dbd\u0da7 \u0dba\u0dd4\u0d9a\u0dca\u0dad\u0dd2\u0dba \u0d89\u0da7\u0dd4 \u0d9a\u0dd2\u0dbb\u0dd3\u0db8\u0da7 \u0d85\u0db4\u0dc4\u0dc3\u0dd4 \u0db6\u0dc0 \u0dba\u0dd2.",
    "\"\u0d85\u0db4\u0dbb\u0dcf\u0db0\u0dba\u0da7 \u0d89\u0dc4\u0dc5\u0dd2\u0db1\u0dca \u0dc0\u0dd2\u0db0\u0dcf\u0dba\u0d9a\u0dba \u0d89\u0db1\u0dca\u0db1\u0dc0\u0dcf \u0dc0\u0d9c\u0dda \u0db8 \u0db4\u0dbb\u0dd3\u0d9a\u0dca\u0dc2\u0dab \u0d9a\u0dbb\u0db1 \u0d85\u0dba\u0da7 \u0d89\u0dc4\u0dc5\u0dd2\u0db1\u0dd4\u0dad\u0dca \u0d89\u0db1\u0dca\u0db1\u0dda \u0dc0\u0dd2\u0db0\u0dcf\u0dba\u0d9a\u0dba. \u0d92 \u0db1\u0dd2\u0dc3\u0dcf \u0db8\u0dd9\u0dc0\u0dd0\u0db1\u0dd2 \u0dc3\u0dd2\u0daf\u0dd4\u0dc0\u0dd3\u0db8\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0dc0\u0dd2\u0dc1\u0dda\u0dc2 \u0db1\u0dd3\u0dad\u0dd2\u0dba\u0d9a\u0dca \u0d9c\u0dd9\u0db1 \u0d92\u0db8\u0da7 \u0d85\u0dc0\u0dc1\u0dca\u200d\u0dba \u0dba\u0dd2,\" \u0d94\u0dc4\u0dd4 \u0dba\u0ddd\u0da2\u0db1\u0dcf \u0d9a\u0dc5\u0dda \u0dba.",
    "\u0db1\u0dd3\u0dad\u0dd2\u0db4\u0dad\u0dd2 \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0dda \u0db8\u0dd0\u0daf\u0dd2\u0dc4\u0dad\u0dca\u0dc0\u0dd3\u0db8\u0dda \u0daf \u0db4\u0dca\u200d\u0dbb\u0dc1\u0dca\u0db1\u0dc3\u0dc4\u0d9c\u0dad \u0db6\u0dc0\u0d9a\u0dca \u0dad\u0dd2\u0db6\u0dd9\u0db1 \u0db6\u0dc0 \u0db6\u0dca\u200d\u0dbb\u0dd2\u0da7\u0ddd \u0db4\u0dca\u200d\u0dbb\u0db1\u0dcf\u0db1\u0dca\u0daf\u0dd4 \u0db4\u0dd0\u0dc0\u0dc3\u0dd6 \u0d85\u0dad\u0dbb \u0d94\u0dc4\u0dd4 \u0db4\u0dd9\u0db1\u0dca\u0dc0\u0dcf \u0daf\u0dd4\u0db1\u0dca\u0db1\u0dda \u0d87\u0dad\u0dd0\u0db8\u0dca \u0db1\u0da9\u0dd4 \u0dc0\u0dcf\u0dbb\u0dba\u0db1\u0dca \u0dc3\u0db3\u0dc4\u0dcf \u0d94\u0dc0\u0dd4\u0db1\u0dca \u0db4\u0dd0\u0db8\u0dd2\u0dab \u0dc4\u0ddd \u0db1\u0ddc\u0dad\u0dd2\u0db6\u0dd6 \u0db6\u0dc0\u0dba\u0dd2.",
    "\u0db8\u0dd8\u0dad\u0daf\u0dda\u0dc4 \u0d9c\u0ddc\u0da9\u0d9c\u0dd0\u0db1\u0dd3\u0db8\u0dca \u0db4\u0dca\u200d\u0dbb\u0dad\u0dd2\u0dc3\u0dca\u0dae\u0dcf\u0db4\u0db1\u0dba \u0dc3\u0db3\u0dc4\u0dcf \u0db1\u0dd2\u0dbb\u0dca\u0daf\u0dda\u0dc1 24\u0d9a\u0dca \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0dad\u0dd2\u0db6\u0dda.",
    "\u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0db1\u0dd2\u0dc1\u0dca\u0da0\u0dd2\u0dad \u0db1\u0dd3\u0dad\u0dd2\u0dba\u0d9a\u0dca \u0dc3\u0dc4 \u0db4\u0dca\u200d\u0dbb\u0dad\u0dd2\u0db4\u0dad\u0dca\u0dad\u0dd2\u0dba\u0d9a\u0dca \u0db6\u0dbd\u0dcf\u0dad\u0dca\u0db8\u0d9a \u0d9a\u0dd2\u0dbb\u0dd3\u0db8, \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba \u0d85\u0db0\u0dd3\u0d9a\u0dca\u0dc2\u0dab\u0dba\u0da7 \u0dc3\u0dd2\u0dba\u0dbd\u0dd4 \u0db4\u0dcf\u0dbb\u0dca\u0dc1\u0dc0 \u0db1\u0dd2\u0dba\u0ddd\u0da2\u0db1\u0dba \u0dc0\u0db1 \u0db1\u0ddb\u0dad\u0dd2\u0d9a \u0d86\u0dba\u0dad\u0db1\u0dba\u0d9a\u0dca \u0db4\u0dd2\u0dc4\u0dd2\u0da7\u0dd4\u0dc0\u0dd3\u0db8 \u0dc4\u0dcf \u0db8\u0dd2\u0db1\u0dc3\u0ddd\u0da7\u0dcf \u0dc4\u0dcf \u0db6\u0ddd\u0dbb\u0dca\u0db1\u0dca\u0db8\u0dad\u0dca \u0db8\u0dd6\u0dbd\u0db4\u0dad\u0dca\u200d\u0dbb \u0dc0\u0dbd \u0db4\u0dca\u200d\u0dbb\u0dad\u0dd2\u0db4\u0dcf\u0daf\u0db1 \u0d87\u0dad\u0dd4\u0dc5\u0dad\u0dca \u0d9a\u0dbb \u0db8\u0dd9\u0dc4\u0dd9\u0dba\u0dd4\u0db8\u0dca \u0db4\u0da7\u0dd2\u0db4\u0dcf\u0da7\u0dd2 \u0db4\u0dcf\u0dbb\u0daf\u0dd8\u0dc2\u0dca\u200d\u0dba \u0d86\u0d9a\u0dcf\u0dbb\u0dba\u0dd9\u0db1\u0dca \u0dc3\u0dd2\u0daf\u0dd4 \u0d9a\u0dd2\u0dbb\u0dd3\u0db8\u0da7 \u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0dbb\u0da2\u0dba\u0da7 \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb\u0dba\u0dd2.",
    "\u0dad\u0dc0 \u0daf, \u0db8\u0dc5 \u0dc3\u0dd2\u0dbb\u0dd4\u0dbb\u0dd4 \u0d9a\u0ddc\u0da7\u0dc3\u0dca \u0dc4\u0db3\u0dd4\u0db1\u0dcf\u0d9c\u0dd0\u0db1\u0dd3\u0db8\u0da7 \u0db4\u0dc0\u0dd4\u0dbd\u0dca\u0dc0\u0dbd \u0dc3\u0db8\u0dcf\u0da2\u0dd2\u0d9a\u0dba\u0db1\u0dca\u0da7 \u0d85\u0dc0\u0dc3\u0dca\u0dae\u0dcf\u0dc0 \u0dbd\u0db6\u0dcf \u0daf\u0dd3\u0db8\u0da7\u0dad\u0dca, \u0d94\u0dc0\u0dd4\u0db1\u0dca \u0dc4\u0db3\u0dd4\u0db1\u0dcf\u0d9c\u0db1\u0dca\u0db1\u0dcf \u0d9a\u0ddc\u0da7\u0dc3\u0dca \u0d94\u0dc0\u0dd4\u0db1\u0dca\u0da7 \u0db7\u0dcf\u0dbb \u0daf\u0dd3\u0db8\u0da7 \u0daf \u0dba\u0ddd\u0da2\u0db1\u0dcf \u0d9a\u0dd9\u0dbb\u0dda. \u0d85\u0db0\u0dd2\u0d9a\u0dbb\u0dab \u0d9a\u0dca\u200d\u0dbb\u0dd2\u0dba\u0dcf\u0dc0\u0dbd\u0dd2\u0dba\u0da7 \u0db4\u0dd6\u0dbb\u0dca\u0dab \u0dc3\u0dc4\u0dba \u0daf\u0dd0\u0d9a\u0dca\u0dc0\u0dd3\u0db8 \u0dc3\u0dc4 \u0dc3\u0dcf\u0d9a\u0dca\u0dc2\u0dd2\u0d9a\u0dbb\u0dd4\u0dc0\u0db1\u0dca \u0d86\u0dbb\u0d9a\u0dca\u0dc2\u0dcf \u0d9a\u0dd2\u0dbb\u0dd3\u0db8\u0da7 \u0daf \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb\u0dba\u0dd2.",
    "\u0db8\u0dd9\u0db8 \u0dc0\u0dcf\u0dbb\u0dca\u0dad\u0dcf\u0dc0\u0dd9\u0db1\u0dca \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0d9a\u0dcf\u0dbb\u0dca\u0dba\u0dcf\u0dbd\u0dba\u0dba\u0da7 \u0dc3\u0dc4 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb\u0dc0 \u0dc3\u0d82\u0dc0\u0dd2\u0db0\u0dcf\u0db1\u0dc0\u0dbd\u0da7 \u0daf \u0db1\u0dd2\u0dbb\u0dca\u0daf\u0dda\u0dc1 \u0dad\u0dd4\u0db1\u0d9a\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb \u0d87\u0dad.",
    "\u0dc0\u0dd9\u0db1\u0dad\u0dca \u0dc3\u0db8\u0dd6\u0dc4 \u0db8\u0dd2\u0db1\u0dd3\u0dc0\u0dc5\u0dc0\u0dbd\u0dca \u0dc3\u0ddc\u0dba\u0dcf\u0d9c\u0dd0\u0db1\u0dd3\u0db8\u0da7 \u0dc0\u0dd2\u0dc1\u0dda\u0dc2\u0da5 \u0d92\u0d9a\u0d9a\u0dba\u0d9a\u0dca \u0db4\u0dd2\u0dc4\u0dd2\u0da7\u0dd4\u0dc0\u0dcf \u0dc0\u0ddd\u0dc4\u0dcf\u0dbb\u0dd2\u0d9a \u0dc0\u0ddb\u0daf\u0dca\u200d\u0dba \u0db0\u0dcf\u0dbb\u0dd2\u0dad\u0dcf\u0dc0 \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8, \u0d85\u0db1\u0dc0\u0dc1\u0dca\u200d\u0dba \u0db4\u0dca\u200d\u0dbb\u0db8\u0dcf\u0daf\u0dba\u0d9a\u0dd2\u0db1\u0dca \u0dad\u0ddc\u0dbb \u0dc0 \u0db8\u0dda\u0dc0\u0dcf \u0db4\u0dbb\u0dd3\u0d9a\u0dca\u0dc2\u0dcf \u0d9a\u0dbb \u0daf\u0dad\u0dca\u0dad \u0d9c\u0db6\u0da9\u0dcf\u0dc0\u0d9a\u0dca \u0dc3\u0dd0\u0d9a\u0dc3\u0dd3\u0db8 \u0dc4\u0dcf \u0d85\u0db0\u0dd2\u0d9a\u0dbb\u0dab\u0dba\u0dda \u0dc3\u0dca\u0dc0\u0dcf\u0db0\u0dd3\u0db1\u0dad\u0dca\u0dc0\u0dba \u0dc1\u0d9a\u0dca\u0dad\u0dd2\u0db8\u0dad\u0dca \u0d9a\u0dd2\u0dbb\u0dd3\u0db8\u0da7 \u0d92 \u0d85\u0db1\u0dd4\u0dc0 \u0db1\u0dd2\u0dbb\u0dca\u0daf\u0dda\u0dc1 \u0d9a\u0dbb \u0dad\u0dd2\u0db6\u0dda.",
    "\u0da2\u0dd2\u0db1\u0dd3\u0dc0\u0dcf \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0d9a\u0dc0\u0dd4\u0db1\u0dca\u0dc3\u0dd2\u0dbd\u0dba\u0dda 53 \u0dc0\u0db1 \u0dc3\u0dd0\u0dc3\u0dd2\u0dc0\u0dcf\u0dbb\u0dba \u0db8\u0dda \u0dc0\u0db1 \u0dc0\u0dd2\u0da7 \u0db4\u0dd0\u0dc0\u0dd0\u0dad\u0dca\u0dc0\u0dd9\u0db1 \u0d85\u0dad\u0dbb \u0d91\u0dc4\u0dd2 \u0daf\u0dd3 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0db4\u0dd2\u0dc5\u0dd2\u0db6\u0db3 \u0dc0\u0dcf\u0da0\u0dd2\u0d9a \u0dc0\u0dcf\u0dbb\u0dca\u0dad\u0dcf\u0dc0\u0d9a\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dc5 \u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0db1\u0dd2\u0dba\u0ddd\u0da2\u0dca\u200d\u0dba \u0d9a\u0ddc\u0db8\u0dc3\u0dcf\u0dbb\u0dd2\u0dc3\u0dca\u0dc0\u0dbb\u0dd2\u0dba \u0db1\u0dcf\u0da9\u0dcf \u0d85\u0dbd\u0dca \u0db1\u0dc2\u0dd3\u0dc6\u0dca \u0db4\u0dd0\u0dc0\u0dc3\u0dd4\u0dc0\u0dda, \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca \u0db4\u0dd2\u0dc5\u0dd2\u0db6\u0db3 \u0d9a\u0dcf\u0dbb\u0dca\u0dba\u0dcf\u0dbd\u0dba \u0db8\u0dd9\u0dad\u0dd9\u0d9a\u0dca \u0d91\u0db8 \u0db4\u0dc0\u0dd4\u0dbd\u0dca\u0dc0\u0dbd \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca\u0da7 \u0dad\u0dd8\u0db4\u0dca\u0dad\u0dd2\u0db8\u0dad\u0dca \u0dc0\u0dd2\u0dba \u0dc4\u0dd0\u0d9a\u0dd2 \u0db4\u0dd2\u0dc5\u0dd2\u0dad\u0dd4\u0dbb\u0d9a\u0dca \u0dbd\u0db6\u0dcf \u0daf\u0dd3\u0db8\u0da7 \u0d85\u0db4\u0ddc\u0dc4\u0ddc\u0dc3\u0dad\u0dca \u0db1\u0dd2\u0dc3\u0dcf, \u0d85\u0dad\u0dd4\u0dbb\u0dd4\u0daf\u0db1\u0dca\u0dc0\u0dd6\u0dc0\u0db1\u0dca\u0d9c\u0dda \u0db4\u0dc0\u0dd4\u0dbd\u0dca\u0dc0\u0dbd\u0da7 \u0dc3\u0dad\u0dca\u200d\u0dba \u0dc4\u0dd9\u0dc5\u0dd2\u0daf\u0dbb\u0dc0\u0dd4 \u0d9a\u0dd2\u0dbb\u0dd3\u0db8\u0da7, \u0dc0\u0db1\u0dca\u0daf\u0dd2 \u0dbd\u0db6\u0dcf \u0daf\u0dd3\u0db8\u0da7, \u0dc0\u0d9c\u0dc0\u0dd3\u0db8\u0da7 \u0dc4\u0dcf \u0d94\u0dc0\u0dd4\u0db1\u0dca \u0d85\u0db1\u0dd4\u0dc3\u0dca\u0db8\u0dbb\u0dab\u0dba\u0da7 \u0d85\u0dc0\u0dc3\u0dca\u0dae\u0dcf\u0dc0 \u0dbd\u0db6\u0dcf\u0daf\u0dd3\u0db8 \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc3\u0dad\u0dca\u200d\u0dba \u0dc3\u0dd9\u0dc0\u0dd3\u0db8\u0dda \u0d9a\u0ddc\u0db8\u0dd2\u0dc3\u0db8\u0d9a\u0dca \u0dc4\u0ddd \u0d8a\u0da7 \u0dc3\u0db8\u0dcf\u0db1 \u0dba\u0dcf\u0db1\u0dca\u0dad\u0dca\u200d\u0dbb\u0dab\u0dba\u0d9a\u0dca \u0d9c\u0ddc\u0da9 \u0db1\u0d9c\u0db1 \u0dbd\u0dd9\u0dc3\u0dba\u0dd2.",
    "\u0d91\u0db8\u0dd9\u0db1\u0dca \u0db8 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dad\u0dd4\u0dc5 \u0d87\u0dad\u0dd2 \u0daf\u0dab\u0dca\u0da9 \u0db8\u0dd4\u0d9a\u0dca\u0dad\u0dd2\u0dba \u0db1\u0dd2\u0dc3\u0dcf \u0db4\u0dd4\u0dbb\u0dc0\u0dd0\u0dc3\u0dd2\u0dba\u0db1\u0dca\u0da7 \u0dad\u0dd2\u0dbb\u0dc3\u0dbb \u0dc3\u0dcf\u0db8\u0dba\u0d9a\u0dca \u0d85\u0dad\u0dca\u0db4\u0dad\u0dca \u0d9a\u0dbb\u0d9c\u0dd0\u0db1\u0dd3\u0db8\u0da7 \u0db1\u0ddc\u0dc4\u0dd0\u0d9a\u0dd2 \u0db6\u0dc0 \u0d91\u0dc4\u0dd2 \u0daf\u0dd3 \u0d87\u0dba \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dcf \u0dba.",
    "\"\u0d85\u0db4\u0da7 \u0dc0\u0db1\u0dca\u0daf\u0dd2 \u0d9a\u0dd2\u0dba \u0d9a\u0dd2\u0dba\u0dcf \u0dc3\u0dbd\u0dca\u0dbd\u0dd2 \u0d9c\u0dd9\u0dc0\u0dbd\u0dcf \u0d85\u0dad \u0db4\u0dd2\u0dc4\u0daf\u0dcf \u0d9c\u0db1\u0dca\u0db1 \u0dc4\u0daf\u0db1\u0dca\u0db1 \u0d91\u0db4\u0dcf \u0d9a\u0dd2\u0dba\u0dbd\u0dcf \u0d85\u0db4\u0dd2 \u0d86\u0dab\u0dca\u0da9\u0dd4\u0dc0\u0da7 \u0d9a\u0dd2\u0dba\u0db1\u0dc0\u0dcf. \u0d85\u0db4\u0da7 \u0d85\u0dc0\u0dc1\u0dca\u200d\u0dba \u0d85\u0db4\u0dda \u0db4\u0dc0\u0dd4\u0dbd\u0dda \u0d85\u0dba\u0da7 \u0db8\u0ddc\u0d9a\u0d9a\u0dca\u0daf \u0dc0\u0dd4\u0dab\u0dda \u0d9a\u0dd2\u0dba\u0dbd\u0dcf \u0daf\u0dd0\u0db1\u0d9c\u0db1\u0dca\u0db1,\" \u0d85\u0dad\u0dd4\u0dbb\u0dd4\u0daf\u0db1\u0dca \u0dc0\u0dd6 \u0dc3\u0dd2\u0dba \u0dc3\u0ddc\u0dc4\u0ddc\u0dba\u0dd4\u0dbb\u0dcf \u0dc0\u0dd9\u0db1\u0dd4\u0dc0\u0dd9\u0db1\u0dca \u0dc0\u0dcf\u0dbb\u0dca\u0dad\u0dcf\u0dc0 \u0d91\u0dc5\u0dd2\u0daf\u0dd0\u0d9a\u0dca\u0dc0\u0dd3\u0db8\u0dda \u0d85\u0dc0\u0dc3\u0dca\u0dae\u0dcf\u0dc0\u0da7 \u0db4\u0dd0\u0db8\u0dd2\u0dab \u0dc3\u0dd2\u0da7\u0dd2 \u0da2\u0dba\u0daf\u0dd3\u0db4\u0dcf \u0db4\u0dca\u200d\u0dbb\u0d9a\u0dcf\u0dc1 \u0d9a\u0dc5\u0dcf \u0dba.",
    "\u0db8\u0dd9\u0dbd\u0dd9\u0dc3 \u0db4\u0dbb\u0dd3\u0d9a\u0dca\u0dc2\u0dab \u0db4\u0dca\u200d\u0dbb\u0db8\u0dcf\u0daf \u0dc0\u0dd3\u0db8 \u0dba\u0dd4\u0d9a\u0dca\u0dad\u0dd2\u0dba \u0dba\u0da7\u0db4\u0dad\u0dca \u0dc0\u0dd3\u0db8\u0da7 \u0dc4\u0dda\u0dad\u0dd4\u0dc0\u0d9a\u0dca \u0db6\u0dc0 \u0daf \u0d87\u0dba \u0d85\u0dc0\u0dc3\u0dcf\u0db1 \u0dc0\u0dc1\u0dba\u0dd9\u0db1\u0dca \u0db4\u0dd0\u0dc0\u0dc3\u0dd4\u0dc0\u0dcf \u0dba.",
    "\"\u0db8\u0dda \u0dc3\u0dd4\u0dc3\u0dcf\u0db1 \u0db7\u0dd6\u0db8\u0dd2\u0dc0\u0dbd \u0dc0\u0dc5\u0daf\u0dcf\u0dbd\u0dcf \u0dad\u0dd2\u0dba\u0dd9\u0db1 \u0db8\u0dbb\u0dab \u0dc3\u0dd2\u0daf\u0dd4\u0dc0\u0dd9\u0dbd\u0dcf \u0daf\u0dd0\u0db1\u0dca \u0d9a\u0dcf\u0dbd\u0dba\u0d9a\u0dca \u0d9c\u0dad \u0dc0\u0dd9\u0dbd\u0dcf. \u0d85\u0dad\u0dd4\u0dbb\u0dd4\u0daf\u0db1\u0dca \u0daf\u0dbb\u0dd4\u0dc0\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0dba\u0dd4\u0d9a\u0dca\u0dad\u0dd2\u0dba \u0d89\u0dbd\u0dca\u0dbd\u0db1 \u0db8\u0dc0\u0dd4\u0dc0\u0dbb\u0dd4\u0db1\u0dca \u0daf\u0dd0\u0db1\u0dca \u0d89\u0dad\u0dcf\u0db8 \u0dc0\u0dba\u0dc3\u0dba\u0dd2. \u0db6\u0ddc\u0dc4\u0ddd \u0d85\u0dba \u0db8\u0dd2\u0dba\u0d9c\u0dd2\u0dc4\u0dd2\u0db1\u0dca. \u0d91\u0d9a\u0dca \u0d9a\u0dd9\u0db1\u0dd9\u0d9a\u0dca \u0db8\u0dd2\u0dba \u0dba\u0db1\u0dc0\u0dcf \u0d9a\u0dd2\u0dba\u0db1\u0dca\u0db1\u0dd9 \u0d91\u0d9a\u0dca \u0dc3\u0dcf\u0d9a\u0dca\u0dc2\u0dd2\u0dba\u0d9a\u0dca \u0db8\u0dd2\u0dba\u0dba\u0db1\u0dc0\u0dcf \u0d9a\u0dd2\u0dba\u0db1 \u0d91\u0d9a\u0dba\u0dd2.\"",
    "\u0dbb\u0dab\u0dc0\u0dd2\u0dbb\u0dd4\u0dc0\u0dd9\u0d9a\u0dd4 \u0dc3\u0dc4 \u0db8\u0dd2\u0db1\u0dd3\u0db8\u0dbb\u0dd4\u0dc0\u0dd9\u0d9a\u0dd4 \u0d85\u0dad\u0dbb \u0dc0\u0dd9\u0db1\u0dc3 \u0dc0\u0da7\u0dc4\u0dcf\u0d9c\u0dad \u0dba\u0dd4\u0dad\u0dd4\u0dba\u0dd2 - \u0dc4\u0db8\u0dd4\u0daf\u0dcf\u0db4\u0dad\u0dd2\u0dc4\u0db8\u0dd4\u0daf\u0dcf \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca \u0d89\u0dbd\u0d9a\u0dca\u0d9a \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0daf\u0da9\u0dba\u0db8\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1 \u0db6\u0dc0\u0da7 \u0d91\u0dbd\u0dca\u0dbd \u0dc0\u0db1 \u0da0\u0ddd\u0daf\u0db1\u0dcf \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1 \u0db6\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dba\u0dd4\u0daf \u0dc4\u0db8\u0dd4\u0daf\u0dcf\u0db4\u0dad\u0dd2 \u0dbd\u0dd4\u0dad\u0dd2\u0db1\u0db1\u0dca \u0da2\u0dd9\u0db1\u0dbb\u0dcf\u0dbd\u0dca \u0db8\u0dc4\u0dda\u0dc2\u0dca \u0dc3\u0dda\u0db1\u0dcf\u0db1\u0dcf\u0dba\u0d9a \u0db4\u0dc0\u0dc3\u0dba\u0dd2.2017 \u0d85\u0d9c\u0ddd\u0dc3\u0dca\u0dad\u0dd4 4",
    "\u0dbb\u0dab\u0dc0\u0dd2\u0dbb\u0dd4\u0dc0\u0dd9\u0d9a\u0dd4 \u0dc3\u0dc4 \u0db8\u0dd2\u0db1\u0dd3\u0db8\u0dbb\u0dd4\u0dc0\u0dd9\u0d9a\u0dd4 \u0d85\u0dad\u0dbb \u0dc0\u0dd9\u0db1\u0dc3 \u0dc0\u0da7\u0dc4\u0dcf\u0d9c\u0dad \u0dba\u0dd4\u0dad\u0dd4\u0dba\u0dd2 - \u0dc4\u0db8\u0dd4\u0daf\u0dcf\u0db4\u0dad\u0dd2\u0dc4\u0db8\u0dd4\u0daf\u0dcf \u0dc3\u0dcf\u0db8\u0dcf\u0da2\u0dd2\u0d9a\u0dba\u0db1\u0dca \u0d89\u0dbd\u0d9a\u0dca\u0d9a \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0daf\u0da9\u0dba\u0db8\u0d9a\u0dca \u0d9a\u0dca\u200d\u0dbb\u0dd2\u0dba\u0dcf\u0dad\u0dca\u0db8\u0d9a \u0dc0\u0db1 \u0db6\u0dc0\u0da7 \u0d91\u0dbd\u0dca\u0dbd \u0dc0\u0db1 \u0da0\u0ddd\u0daf\u0db1\u0dcf \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1 \u0db6\u0dc0 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0dba\u0dd4\u0daf \u0dc4\u0db8\u0dd4\u0daf\u0dcf\u0db4\u0dad\u0dd2 \u0dbd\u0dd4\u0dad\u0dd2\u0db1\u0db1\u0dca \u0da2\u0dd9\u0db1\u0dbb\u0dcf\u0dbd\u0dca \u0db8\u0dc4\u0dda\u0dc2\u0dca \u0dc3\u0dda\u0db1\u0dcf\u0db1\u0dcf\u0dba\u0d9a \u0db4\u0dc0\u0dc3\u0dba\u0dd2.2017 \u0d85\u0d9c\u0ddd\u0dc3\u0dca\u0dad\u0dd4 4",
    "\u0db4\u0dca\u200d\u0dbb\u0db0\u0dcf\u0db1 \u0db4\u0dd4\u0dc0\u0dad\u0db1\u0dad\u0dcf\u0dc2\u0dcf\u0da7 \u0db8\u0dc4\u0dcf\u0db0\u0dd2\u0d9a\u0dbb\u0dab\u0dba\u0dd9\u0db1\u0dca \u0d87\u0db42023 \u0db8\u0dd0\u0dba\u0dd2 28\u0daf\u0dda\u0dc1\u0db6\u0db1\u0dca\u0daf\u0dd4 \u0dad\u0dd9\u0db1\u0dca\u0db1\u0d9a\u0ddc\u0db1\u0dca \u0dba\u0db1\u0dd4 \u0d9a\u0dc0\u0dd4\u0daf?\u0db4\u0dd0\u0dba 3 \u0d9a\u0da7 \u0db4\u0dd9\u0dbb\u0d87\u0dc6\u0dca\u0d9c\u0db1\u0dd2\u0dc3\u0dca\u0dae\u0dcf\u0db1\u0dba\u0dda \u0dbb\u0dd6\u0db4\u0dbd\u0dcf\u0dc0\u0dab\u0dca\u200d\u0dba\u0dcf\u0d9c\u0dcf\u0dbb \u0dc0\u0dc3\u0dcf \u0daf\u0db8\u0db1 \u0dbd\u0dd9\u0dc3 \u0dad\u0dcf\u0dbd\u0dd2\u0db6\u0dcf\u0db1\u0dca \u0db1\u0dd2\u0dba\u0ddd\u0d9c \u0d9a\u0dbb\u0dba\u0dd2\u0db4\u0dd0\u0dba 2 \u0d9a\u0da7 \u0db4\u0dd9\u0dbb\u0daf\u0dd0\u0d9a\u0dca\u0db8\u0dbd\u0dd2\u0d82\u0d9c\u0dd2\u0d9a \u0db1\u0dd0\u0db8\u0dd2\u0dba\u0dcf\u0dc0 \u0dbd\u0ddc\u0dc0\u0da7 \u0dc4\u0dd9\u0dc5\u0dd2 \u0d9a\u0dd2\u0dbb\u0dd3\u0db8\u0da7 \u0da2\u0dd3\u0dc0\u0dd2\u0dad \u0d9a\u0dcf\u0dbd\u0dba\u0d9a\u0dca \u0d9c\u0dad\u0dc0\u0dd9\u0db1\u0dca\u0db1\u0dda \u0d87\u0dba\u0dd2?2023 \u0da2\u0dd6\u0db1\u0dd2 20\u0daf\u0dda\u0daf\u0dd4\u0dab\u0dd4 \u0dc3\u0dd0\u0db8\u0dbb\u0dd4\u0db8\u0dda \u0d89\u0dad\u0dd2\u0dc4\u0dcf\u0dc3\u0dba \u0d9a\u0dd9\u0da7\u0dd2\u0dba\u0dd9\u0db1\u0dca2023 \u0da2\u0dd6\u0db1\u0dd2 18\u0dba\u0dbd\u0dca \u0db4\u0dd0\u0db1\u0d9c\u0dd2\u0dba \u0daf\u0dd2\u0d9a\u0dca\u0d9a\u0dc3\u0dcf\u0daf \u0db1\u0dd3\u0dad\u0dd2\u0dba: \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dbd\u0ddc\u0dc0 \u0d85\u0da9\u0dd4\u0db8 \u0daf\u0dd2\u0d9a\u0dca\u0d9a\u0dc3\u0dcf\u0daf \u0db4\u0dca\u200d\u0dbb\u0dad\u0dd2\u0dc1\u0dad\u0dba \u0daf\u0dbb\u0db1\u0dca\u0db1\u0dda \u0d87\u0dba\u0dd2?2023 \u0db8\u0dd0\u0dba\u0dd2 31\u0db8\u0dcf\u0db1\u0dc0 \u0dc4\u0dd2\u0db8\u0dd2\u0d9a\u0db8\u0dca \u0dbb\u0d9a\u0dd2\u0db1\u0dca\u0db1\u0da7 \u0d9c\u0dd9\u0db1\u0dcf ICCPR \u0db4\u0db1\u0dad2023 \u0db8\u0dd0\u0dba\u0dd2 30\u0d9a\u0ddc\u0db8\u0dca\u0db4\u0da4\u0dca\u0da4\u0dc0\u0dd3\u0daf\u0dd2\u0dba \u0dc4\u0dd0\u0daf\u0dd4\u0dab\u0dda \u0d9a\u0ddc\u0dc4\u0ddc\u0db8 \u0daf?2023 \u0db8\u0dd0\u0dba\u0dd2 25\u0db4\u0dd3\u0dad\u0dd8 \u0db1\u0dd2\u0dc0\u0dcf\u0da9\u0dd4\u0dc0: \u0dbd\u0d82\u0d9a\u0dcf\u0dc0\u0dda \u0db4\u0dd2\u0dba\u0dc0\u0dbb\u0dd4\u0db1\u0dca\u0da7 \u0d85\u0dc4\u0dd2\u0db8\u0dd2 \u0d85\u0dba\u0dd2\u0dad\u0dd2\u0dc0\u0dcf\u0dc3\u0dd2\u0d9a\u0db8\u0d9a\u0dca \u0daf?2023 \u0db8\u0dd0\u0dba\u0dd2 16'\u0d94\u0dc3\u0dbb\u0dd2\u0dba' \u0d85\u0db4\u0dd2\u0da7 \u0d86\u0dc0\u0dda \u0d9a\u0ddc\u0dc4\u0dd9\u0db1\u0dca\u0daf?2023 \u0db8\u0dd0\u0dba\u0dd2 19'\u0daf\u0db1\u0dca\u0db1\u0ddd \u0db6\u0dd4\u0daf\u0dd4\u0db1\u0dca\u0d9c\u0dda ' \u0d9c\u0dd3\u0dad\u0dba \u0d9c\u0dd0\u0db1 \u0db1\u0ddc\u0daf\u0dad\u0dca \u0d9a\u0dad\u0dcf\u0dc0\u0d9a\u0dca2023 \u0db8\u0dd0\u0dba\u0dd2 16\u0dc3\u0dd2\u0dc0\u0dd2\u0dbd\u0dca \u0dc0\u0dd2\u0dbb\u0ddd\u0db0\u0dad\u0dcf \u0db4\u0dcf\u0dbd\u0db1\u0dba \u0d9a\u0dd2\u0dbb\u0dd3\u0db8 \u0db4\u0dd2\u0dc5\u0dd2\u0db6\u0db3 \u0db1\u0dd2\u0dbb\u0dca\u0daf\u0dda\u0dc1\u0dd2\u0dad \u0db8\u0dcf\u0dbb\u0dca\u0d9c\u0ddd\u0db4\u0daf\u0dda\u0dc1 \u0dba\u0dae\u0dcf\u0dbb\u0dca\u0dae\u0dba\u0d9a\u0dca \u0dc0\u0dd9\u0dba\u0dd2\u0daf?2023 \u0db8\u0dd0\u0dba\u0dd2 15\u0dc0\u0dd0\u0da9\u0dd2\u0db4\u0dd4\u0dbb\u0db8 \u0d9a\u0dd2\u0dba\u0dd0\u0dc0\u0dd61\u0daf\u0dda\u0dc1\u0db6\u0db1\u0dca\u0daf\u0dd4 \u0dad\u0dd9\u0db1\u0dca\u0db1\u0d9a\u0ddc\u0db1\u0dca:\u0da2\u0dca\u200d\u0dba\u0dd9\u0dc2\u0dca\u0da8 \u0db1\u0dd2\u0dba\u0ddd\u0da2\u0dca\u200d\u0dba \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2\u0dc0\u0dbb\u0dba\u0dcf \u0d9c\u0dd0\u0db1 \u0db8\u0dda \u0dad\u0ddc\u0dbb\u0dad\u0dd4\u0dbb\u0dd4 \u0d94\u0db6 \u0daf\u0dd0\u0db1 \u0dc3\u0dd2\u0da7\u0dd2\u0dba\u0dcf\u0daf?  2\u0db1\u0dad\u0dcf\u0dc2\u0dcf\u0da7 \u0db8\u0dc4\u0dcf\u0db0\u0dd2\u0d9a\u0dbb\u0dab\u0dba\u0dd9\u0db1\u0dca \u0d87\u0db43\u0d87\u0dc6\u0dca\u0d9c\u0db1\u0dd2\u0dc3\u0dca\u0dae\u0dcf\u0db1\u0dba\u0dda \u0dbb\u0dd6\u0db4\u0dbd\u0dcf\u0dc0\u0dab\u0dca\u200d\u0dba\u0dcf\u0d9c\u0dcf\u0dbb \u0dc0\u0dc3\u0dcf \u0daf\u0db8\u0db1 \u0dbd\u0dd9\u0dc3 \u0dad\u0dcf\u0dbd\u0dd2\u0db6\u0dcf\u0db1\u0dca \u0db1\u0dd2\u0dba\u0ddd\u0d9c \u0d9a\u0dbb\u0dba\u0dd24 '\u0db8\u0d9c\u0dda \u0dbd\u0dd2\u0d82\u0d9c\u0dd2\u0d9a \u0db1\u0dd0\u0db8\u0dd2\u0dba\u0dcf\u0dc0\u0dd9\u0db1\u0dca \u0db8\u0db8 \u0d9a\u0dc0\u0dd4\u0daf \u0d9a\u0dd2\u0dba\u0dbd\u0dcf \u0db8\u0db1\u0dd2\u0db1\u0dca\u0db1 \u0db6\u0dd1'5\u0dad\u0dd2\u0dc5\u0dd2\u0dab\u0dd2 \u0d9c\u0db8\u0d9c\u0dda: \u0d86\u0db6\u0dcf\u0db0\u0dd2\u0dad \u0db6\u0dc5\u0dbd\u0dd4\u0db1\u0dca \u0dc0\u0dd9\u0db1\u0dd4\u0dc0\u0dd9\u0db1\u0dca \u0daf\u0dd2\u0dc0\u0dd2\u0dba\u0db8 \u0d9a\u0dd0\u0db4\u0d9a\u0dc5 \u0dad\u0dbb\u0dd4\u0dab\u0dd2\u0dba",
    "\u0d87\u0dc6\u0dca\u0d9c\u0db1\u0dd2\u0dc3\u0dca\u0dae\u0dcf\u0db1\u0dba\u0dda \u0dbb\u0dd6\u0db4\u0dbd\u0dcf\u0dc0\u0dab\u0dca\u200d\u0dba\u0dcf\u0d9c\u0dcf\u0dbb \u0dc0\u0dc3\u0dcf \u0daf\u0db8\u0db1 \u0dbd\u0dd9\u0dc3 \u0dad\u0dcf\u0dbd\u0dd2\u0db6\u0dcf\u0db1\u0dca \u0db1\u0dd2\u0dba\u0ddd\u0d9c \u0d9a\u0dbb\u0dba\u0dd2\u0db4\u0dd0\u0dba 2 \u0d9a\u0da7 \u0db4\u0dd9\u0dbb",
    "\u0daf\u0dda\u0dc1\u0db6\u0db1\u0dca\u0daf\u0dd4 \u0dad\u0dd9\u0db1\u0dca\u0db1\u0d9a\u0ddc\u0db1\u0dca:\u0da2\u0dca\u200d\u0dba\u0dd9\u0dc2\u0dca\u0da8 \u0db1\u0dd2\u0dba\u0ddd\u0da2\u0dca\u200d\u0dba \u0db4\u0ddc\u0dbd\u0dd2\u0dc3\u0dca\u0db4\u0dad\u0dd2\u0dc0\u0dbb\u0dba\u0dcf \u0d9c\u0dd0\u0db1 \u0db8\u0dda \u0dad\u0ddc\u0dbb\u0dad\u0dd4\u0dbb\u0dd4 \u0d94\u0db6 \u0daf\u0dd0\u0db1 \u0dc3\u0dd2\u0da7\u0dd2\u0dba\u0dcf\u0daf?"
  ]
}