{
  "newspaper_id": "bbccomsinhala",
  "url": "https://www.bbc.com/sinhala/articles/clwzrg8qwdro",
  "time_ut": 1690175630.0,
  "original_lang": "si",
  "original_title": "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0db8\u0dd9\u0dad\u0dbb\u0db8\u0dca \u0dc0\u0dd0\u0daf\u0d9c\u0dad\u0dca \u0d87\u0dba\u0dd2?",
  "original_body_lines": [
    "\u0d85\u0dad\u0dd3\u0dad\u0dba\u0dda \u0dc3\u0dd2\u0da7 \u0dc0\u0dd2\u0daf\u0dd9\u0dc3\u0dca \u0dbb\u0dcf\u0da2\u0dca\u200d\u0dba\u0dba\u0db1\u0dca \u0dc4\u0dd2 \u0db4\u0dc0\u0dcf \u0d85\u0dc0\u0db0\u0dcf\u0db1\u0dba \u0dba\u0ddc\u0db8\u0dd4 \u0dc0\u0dd6 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dca\u200d\u0dbb\u0db0\u0dcf\u0db1 \u0db1\u0d9c\u0dbb\u0dba\u0d9a\u0dca \u0dbd\u0dd9\u0dc3 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc4\u0dd0\u0db3\u0dd2\u0db1\u0dca\u0dc0\u0dd2\u0dba \u0dc4\u0dd0\u0d9a\u0dd2 \u0dba.",
    "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dba\u0db1 \u0db1\u0db8 \u0d9a\u0dd2\u0dba\u0dd6 \u0dc3\u0dd0\u0dab\u0dd2\u0db1\u0dca \u0db6\u0ddc\u0dc4\u0ddd \u0dc0\u0dd2\u0da7 \u0db8\u0dad\u0d9a\u0dba\u0da7 \u0db1\u0dd0\u0d9c\u0dd9\u0db1\u0dca\u0db1\u0dda \u0d91\u0dc4\u0dd2 \u0db4\u0dd2\u0dc4\u0dd2\u0da7\u0dd2 \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dbb\u0dcf\u0dba \u0dc3\u0dc4 \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 \u0dc3\u0d82\u0d9a\u0dd3\u0dbb\u0dca\u0dab\u0dba \u0db6\u0dc0 \u0db1\u0ddc\u0dbb\u0dc4\u0dc3\u0d9a\u0dd2.",
    "\u0dbd\u0ddc\u0dc0\u0db4\u0dd4\u0dbb\u0dcf \u0dbb\u0dcf\u0da2\u0dca\u200d\u0dba\u0dba\u0db1\u0dca\u0dc4\u0dd2 \u0d85\u0dc0\u0db0\u0dcf\u0db1\u0dba \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dd9\u0dad \u0dba\u0ddc\u0db8\u0dd4 \u0dc0\u0db1\u0dca\u0db1\u0dda \u0d87\u0dba\u0dd2? \u0db8\u0dda \u0db6\u0dd3\u0db6\u0dd3\u0dc3\u0dd2 \u0dc3\u0dd2\u0d82\u0dc4\u0dbd \u0dc3\u0dda\u0dc0\u0dba \u0dc3\u0dd2\u0daf\u0dd4\u0d9a\u0dc5 \u0dc3\u0ddc\u0dba\u0dcf\u0db6\u0dd0\u0dbd\u0dd3\u0db8 \u0dba\u0dd2.",
    "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d9a\u0ddc\u0dc5\u0db9\u0da7 \u0d9a\u0dd2\u0dbd\u0ddd\u0db8\u0dd3\u0da7\u0dbb\u0dca 237\u0d9a\u0dca \u0d8a\u0dc3\u0dcf\u0db1 \u0daf\u0dd9\u0dc3\u0dd2\u0db1\u0dca \u0daf, \u0dba\u0dcf\u0db4\u0db1\u0dba\u0da7 \u0d9a\u0dd2\u0dbd\u0ddd\u0db8\u0dd3\u0da7\u0dbb\u0dca 182\u0d9a\u0dca \u0d9c\u0dd2\u0db1\u0dd2\u0d9a\u0ddc\u0dab \u0daf\u0dd9\u0dc3\u0dd2\u0db1\u0dca \u0daf, \u0db8\u0da9\u0d9a\u0dbd\u0db4\u0dd4\u0dc0\u0dda \u0dc3\u0dd2\u0da7 \u0d9a\u0dd2\u0dbd\u0ddd\u0db8\u0dd3\u0da7\u0dbb\u0dca 111\u0d9a\u0dca \u0d8b\u0dad\u0dd4\u0dbb\u0dd2\u0db1\u0dca \u0daf, \u0daf\u0dd2\u0dc0\u0dba\u0dd2\u0db1\u0dda \u0db1\u0dd0\u0d9c\u0dd9\u0db1\u0dc4\u0dd2\u0dbb \u0dc0\u0dd9\u0dbb\u0dc5 \u0dad\u0dd3\u0dbb\u0dba\u0dda \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dda.",
    "\u0dc0\u0dc3\u0dbb 2,500\u0d9a\u0da7 \u0d91\u0dc4\u0dcf \u0d88\u0dad \u0d85\u0dad\u0dd3\u0dad\u0dba\u0d9a\u0da7 \u0dc4\u0dd2\u0db8\u0dd2\u0d9a\u0db8\u0dca \u0d9a\u0dd2\u0dba\u0db1 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d86\u0dc3\u0dd2\u0dba\u0dcf\u0dc0\u0dda \u0db4\u0dd0\u0dbb\u0dab\u0dd2\u0dad\u0db8 \u0db1\u0d9c\u0dbb\u0dc0\u0dbd\u0dd2\u0db1\u0dca \u0d91\u0d9a\u0d9a\u0dca \u0dbd\u0dd9\u0dc3 \u0dc3\u0dd0\u0dbd\u0d9a\u0dda.",
    "\u0da2\u0db1\u0db4\u0dad\u0dd2\u0d9c\u0dda \u0d89\u0db1\u0dca\u0daf\u0dd3\u0dba \u0dc3\u0d82\u0da0\u0dcf\u0dbb\u0dba: \u0d91\u0dc5\u0db9\u0dd4\u0dab\u0dd4 \u0d9c\u0dd2\u0dc0\u0dd2\u0dc3\u0dd4\u0db8\u0dca \u0d9c\u0dd0\u0db1 \u0d94\u0db6 \u0daf\u0db1\u0dca\u0db1\u0dc0\u0dcf\u0daf?\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dad\u0dd9\u0dbd\u0dca \u0da7\u0dd0\u0d82\u0d9a\u0dd2 \u0dc3\u0d82\u0d9a\u0dd3\u0dbb\u0dca\u0dab\u0dba \u0daf\u0dd0\u0db1\u0dca \u0d85\u0dba\u0dd2\u0dad\u0dd2 \u0d9a\u0dcf\u0da7 \u0daf?",
    "\u0d91\u0dba \u0d9c\u0dd2\u0db1\u0dd2\u0d9a\u0ddc\u0dab\u0daf\u0dd2\u0d9c \u0d86\u0dc3\u0dd2\u0dba\u0dcf\u0dc0 \u0dc3\u0dc4 \u0daf\u0dd2\u0dc0\u0dba\u0dd2\u0db1 \u0dc3\u0db8\u0dca\u0db6\u0db1\u0dca\u0db0 \u0d9a\u0dc5 \u0da2\u0dcf\u0dad\u0dca\u200d\u0dba\u0db1\u0dca\u0dad\u0dbb \u0dc0\u0dd9\u0dc5\u0db3 \u0d89\u0dad\u0dd2\u0dc4\u0dcf\u0dc3\u0dba\u0dda \u0db4\u0dca\u200d\u0dbb\u0db0\u0dcf\u0db1 \u0db1\u0dcf\u0dc0\u0dd2\u0d9a \u0dc0\u0dbb\u0dcf\u0dba\u0d9a\u0dca \u0dbd\u0dd9\u0dc3 \u0daf \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba \u0dba\u0ddc\u0daf\u0dcf\u0d9c\u0dd9\u0db1 \u0d87\u0dad\u0dd2 \u0db6\u0dc0\u0da7 \u0d89\u0dad\u0dd2\u0dc4\u0dcf\u0dc3\u0dba \u0dc3\u0dcf\u0d9a\u0dca\u0dc2\u0dd2 \u0daf\u0dbb\u0db1\u0dd4 \u0dbd\u0db6\u0dba\u0dd2.",
    "\u0d88\u0dad \u0d85\u0dad\u0dd3\u0dad\u0dba\u0dda \u0d85\u0db1\u0dd4\u0dbb\u0dcf\u0db0\u0db4\u0dd4\u0dbb \u0dbb\u0dcf\u0da2\u0db0\u0dcf\u0db1\u0dd2\u0dba \u0dc3\u0db8\u0dba\u0dda \u0dc3\u0dd2\u0da7 \u0db4\u0dbd\u0dca\u0dbd\u0dc0, \u0da0\u0ddd\u0dc5, \u0db4\u0dcf\u0dab\u0dca\u0da9\u0dca\u200d\u0dba \u0dc3\u0dc4 \u0dc0\u0db1\u0dca\u0db1\u0dd2\u0db8\u0dcf\u0dba\u0dd2 \u0dba\u0db1 \u0d89\u0db1\u0dca\u0daf\u0dd3\u0dba \u0dbb\u0dcf\u0da2\u0dc0\u0d82\u0dc1\u0dba\u0db1\u0dca \u0d9c\u0dd9\u0db1\u0dca \u0daf \u0db1\u0ddc\u0db8\u0dc3\u0dd4\u0dbb\u0dd4 \u0d8b\u0db4\u0d9a\u0dcf\u0dbb\u0dba \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0da7 \u0dbd\u0dd0\u0db6\u0dd3 \u0dad\u0dd2\u0db6\u0dd6 \u0db6\u0dc0 \u0dc3\u0db3\u0dc4\u0db1 \u0dba.",
    "\u0d92, \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0d9c\u0ddd\u0d9a\u0db1\u0dca\u0db1 \u0db4\u0db1\u0dca\u0dc3\u0dbd \u0dc3\u0dc4 \u0d9a\u0ddd\u0db1\u0dda\u0dc2\u0dca\u0dc0\u0dbb\u0db8\u0dca \u0d9a\u0ddd\u0dc0\u0dd2\u0dbd \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dca \u0dba.",
    "\u0d88\u0dad \u0d85\u0dad\u0dd3\u0dad\u0dba\u0dda \u0dc3\u0dd2\u0da7\u0db8 \u0db1\u0dcf\u0dc0\u0dd2\u0d9a \u0d9c\u0db8\u0db1\u0dcf\u0d9c\u0db8\u0db1\u0dba\u0da7 \u0dc0\u0dd0\u0daf\u0d9c\u0dad\u0dca \u0dc0\u0dd6 \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dbb\u0dcf\u0dba\u0dda \u0db4\u0dd2\u0dc4\u0dd2\u0da7\u0dd3\u0db8 \u0db1\u0dd2\u0dc3\u0dcf \u0dba\u0da7\u0dad\u0dca\u0dc0\u0dd2\u0da2\u0dd2\u0dad\u0dc0\u0dcf\u0daf\u0dd3\u0db1\u0dca\u0da7 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d89\u0dad\u0dcf \u0dc0\u0dd0\u0daf\u0d9c\u0dad\u0dca \u0dc0\u0dd6 \u0d8b\u0db4\u0d9a\u0dca\u200d\u0dbb\u0db8\u0dd2\u0d9a \u0dc3\u0dca\u0dae\u0dcf\u0db1\u0dba\u0d9a\u0dca \u0dc0\u0dd2\u0dba.",
    "\u0db8\u0dda \u0dc4\u0dda\u0dad\u0dd4\u0dc0\u0dd9\u0db1\u0dca \u0db4\u0dd8\u0dad\u0dd4\u0d9c\u0dd3\u0dc3\u0dd3\u0db1\u0dca 16 \u0dc0\u0dd0\u0db1\u0dd2 \u0dc3\u0dd2\u0dba\u0dc0\u0dc3\u0dda \u0db8\u0dd4\u0dbd\u0dca \u0db7\u0dcf\u0d9c\u0dba\u0dda \u0daf\u0dd3\u0dad\u0dca, \u0dbd\u0db1\u0dca\u0daf\u0dda\u0dc3\u0dd3\u0db1\u0dca 17 \u0dc0\u0dd0\u0db1\u0dd2 \u0dc3\u0dd2\u0dba\u0dc0\u0dc3\u0dda \u0daf\u0dd3\u0dad\u0dca, \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba\u0dba\u0db1\u0dca 18 \u0dc0\u0dd0\u0db1\u0dd2 \u0dc3\u0dd2\u0dba\u0dc0\u0dc3\u0dda \u0daf\u0dd3\u0dad\u0dca \u0db1\u0d9c\u0dbb\u0dba \u0dba\u0da7\u0dad\u0dca\u0dc0\u0dd2\u0da2\u0dd2\u0dad\u0dba\u0d9a\u0dca \u0db6\u0dc0\u0da7 \u0db4\u0dad\u0dca\u0d9a\u0dbb \u0d9c\u0db1\u0dd4 \u0dbd\u0dd0\u0db6\u0dd4\u0dc4.",
    "\u0d9a\u0dca\u200d\u0dbb\u0dd2\u0dc3\u0dca\u0dad\u0dd4 \u0dc0\u0dbb\u0dca\u0dc2 1624 \u0daf\u0dd3 \u0db4\u0dd8\u0dad\u0dd4\u0d9c\u0dd3\u0dc3\u0dd3\u0db1\u0dca \u0dc0\u0dd2\u0dc3\u0dd2\u0db1\u0dca \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0db1\u0d9c\u0dbb\u0dba \u0d86\u0dc3\u0db1\u0dca\u0db1\u0dba\u0dda \u0dc0\u0dd6 \u0dc0\u0dd9\u0dbb\u0dc5 \u0dad\u0dd3\u0dbb\u0dba\u0da7 \u0db8\u0dcf\u0dba\u0dd2\u0db8\u0dca\u0dc0 \u0d89\u0daf\u0dd2\u0d9a\u0dbb\u0db1 \u0dbd\u0daf \u0db6\u0dbd\u0d9a\u0ddc\u0da7\u0dd4\u0dc0 \u0db8\u0dd4\u0dbd\u0dd2\u0db1\u0dca \u0dc4\u0dd0\u0db3\u0dd2\u0db1\u0dca\u0dc0\u0dd6\u0dba\u0dda ' \u0da7\u0dca\u200d\u0dbb\u0dd2\u0d9a\u0dca\u0dc0\u0dd2\u0dbd\u0dd2\u0db8\u0dbd\u0dda \u0db6\u0dbd\u0d9a\u0ddc\u0da7\u0dd4\u0dc0' \u0dbd\u0dd9\u0dc3\u0dba.",
    "\u0db1\u0db8\u0dd4\u0dad\u0dca 1665 \u0daf\u0dd3 \u0dbd\u0db1\u0dca\u0daf\u0dda\u0dc3\u0dd3\u0db1\u0dca \u0da7\u0dca\u200d\u0dbb\u0dd2\u0d9a\u0dca\u0dc0\u0dd2\u0dbd\u0dd2\u0db8\u0dbd\u0dda \u0db6\u0dbd\u0d9a\u0ddc\u0da7\u0dd4\u0dc0 \u0d9a\u0da9\u0dcf \u0db6\u0dd2\u0db3 \u0daf\u0dd0\u0db8\u0dd3\u0db8\u0dd9\u0db1\u0dca \u0db4\u0dc3\u0dd4 \u0d91\u0dba\u0da7 '\u0dc6\u0dd9\u0da9\u0dca\u200d\u0dbb\u0dd2\u0d9a\u0dca \u0d9a\u0ddc\u0da7\u0dd4\u0dc0' \u0dbd\u0dd9\u0dc3 \u0db1\u0db8\u0dca \u0d9a\u0dbb\u0db1 \u0dbd\u0daf\u0dd3.",
    "1782 \u0daf\u0dd3 \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba\u0dba\u0db1\u0dca \u0dbd\u0db1\u0dca\u0daf\u0dda\u0dc3\u0dd3\u0db1\u0dca\u0d9c\u0dd9\u0db1\u0dca \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dba\u0da7\u0dad\u0dca\u0d9a\u0dbb \u0d9c\u0dad\u0dca \u0d85\u0dad\u0dbb, \u0d91\u0dba \u0db1\u0dd0\u0d9c\u0dd9\u0db1\u0dc4\u0dd2\u0dbb \u0db4\u0dc5\u0dcf\u0dad\u0dda \u0db4\u0dbb\u0dd2\u0db4\u0dcf\u0dbd\u0db1 \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba \u0dbd\u0dd9\u0dc3 \u0daf \u0dc4\u0dd0\u0db3\u0dd2\u0db1\u0dca\u0dc0\u0dd2\u0dba.",
    "\u0dc0\u0dbb\u0dca\u0dad\u0db8\u0dcf\u0db1\u0dba\u0dda \u0daf\u0dd3 \u0daf \u0db8\u0dd9\u0db8 \u0db6\u0dbd\u0d9a\u0ddc\u0da7\u0dd4\u0dc0 \u0dad\u0dd4\u0dc5 \u0dba\u0da7\u0dad\u0dca\u0dc0\u0dd2\u0da2\u0dd2\u0dad \u0dc3\u0db8\u0dba\u0dda \u0d89\u0daf\u0dd2\u0d9a\u0dc5 \u0d9c\u0ddc\u0da9\u0db1\u0dd0\u0d9c\u0dd2\u0dbd\u0dd2, \u0db8\u0dd4\u0dbb\u0d9a\u0dd4\u0da7\u0dd2 \u0daf\u0dd0\u0d9a \u0db6\u0dbd\u0dcf\u0d9c\u0dad \u0dc4\u0dd0\u0d9a\u0dd2\u0dba.",
    "\u0d91\u0db8\u0dd9\u0db1\u0dca\u0db8 \u0db8\u0dd9\u0db8 \u0db6\u0dbd\u0d9a\u0ddc\u0da7\u0dd4\u0dc0 \u0db4\u0dd2\u0dc4\u0dd2\u0da7\u0dd2 \u0db7\u0dd6\u0db8\u0dd2\u0dba \u0dad\u0dd4\u0dc5 \u0dad\u0dd4\u0db1\u0dca\u0dc0\u0db1 \u0dc3\u0dd2\u0dba\u0dc0\u0dc3\u0dda \u0daf\u0dd3 \u0db8\u0dc4\u0dc3\u0dd9\u0db1\u0dca \u0dbb\u0da2\u0dd4 \u0dc0\u0dd2\u0dc3\u0dd2\u0db1\u0dca \u0d9a\u0dbb\u0dc0\u0db1 \u0dbd\u0daf \u0d9c\u0ddd\u0d9a\u0db1\u0dca\u0db1 \u0dbb\u0da2 \u0db8\u0dc4 \u0dc0\u0dd2\u0dc4\u0dcf\u0dbb\u0dba \u0dc3\u0dc4 \u0dc4\u0dd2\u0db1\u0dca\u0daf\u0dd4 \u0db7\u0d9a\u0dca\u0dad\u0dd2\u0d9a\u0dba\u0dd2\u0db1\u0dca \u0d85\u0dad\u0dbb \u0db4\u0dca\u200d\u0dbb\u0da0\u0dbd\u0dd2\u0dad \u0d9a\u0ddc\u0db1\u0dda\u0dc1\u0dca\u0dc0\u0dbb\u0db8\u0dca \u0d9a\u0ddd\u0dc0\u0dd2\u0dbd \u0daf \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dda.",
    "\u0da1\u0dcf\u0dba\u0dcf\u0dbb\u0dd6\u0db4 \u0db8\u0dd6\u0dbd\u0dcf\u0dc1\u0dca\u200d\u0dbb\u0dba, Getty Images\u0da1\u0dcf\u0dba\u0dcf\u0dbb\u0dd6\u0db4 \u0dc1\u0dd3\u0dbb\u0dca\u0dc2 \u0dc0\u0dd0\u0d9a\u0dd2\u0dba, 1775 \u0daf\u0dd3 \u0d85\u0db3\u0dd2\u0db1 \u0dbd\u0daf, \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0db8\u0dd0\u0db1\u0dca\u0dc0\u0dd2\u0dbd\u0dda \u0dc3\u0dd2\u0dad\u0dd2\u0dba\u0db8",
    "\u0da1\u0dcf\u0dba\u0dcf\u0dbb\u0dd6\u0db4 \u0db8\u0dd6\u0dbd\u0dcf\u0dc1\u0dca\u200d\u0dbb\u0dba, Getty Images\u0da1\u0dcf\u0dba\u0dcf\u0dbb\u0dd6\u0db4 \u0dc1\u0dd3\u0dbb\u0dca\u0dc2 \u0dc0\u0dd0\u0d9a\u0dd2\u0dba, 1775 \u0daf\u0dd3 \u0d85\u0db3\u0dd2\u0db1 \u0dbd\u0daf, \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0db8\u0dd0\u0db1\u0dca\u0dc0\u0dd2\u0dbd\u0dda \u0dc3\u0dd2\u0dad\u0dd2\u0dba\u0db8",
    "\u0da1\u0dcf\u0dba\u0dcf\u0dbb\u0dd6\u0db4 \u0dc1\u0dd3\u0dbb\u0dca\u0dc2 \u0dc0\u0dd0\u0d9a\u0dd2\u0dba, 1775 \u0daf\u0dd3 \u0d85\u0db3\u0dd2\u0db1 \u0dbd\u0daf, \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0db8\u0dd0\u0db1\u0dca\u0dc0\u0dd2\u0dbd\u0dda \u0dc3\u0dd2\u0dad\u0dd2\u0dba\u0db8",
    "\u0daf\u0dd9\u0dc0\u0db1 \u0dbd\u0ddd\u0d9a \u0dba\u0dd4\u0daf \u0dc3\u0db8\u0dba\u0dda \u0daf\u0dd3 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d89\u0db1\u0dca\u0daf\u0dd2\u0dba\u0db1\u0dca \u0dc3\u0dcf\u0d9c\u0dbb\u0dba\u0dda \u0d9a\u0dca\u200d\u0dbb\u0db8\u0ddd\u0db4\u0dcf\u0dba\u0dd2\u0d9a \u0dbd\u0dd9\u0dc3 \u0d89\u0dad\u0dcf \u0dc0\u0dd0\u0daf\u0d9c\u0dad\u0dca \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba\u0d9a\u0dca \u0dbd\u0dd9\u0dc3 \u0dc4\u0db3\u0dd4\u0db1\u0dcf\u0d9c\u0dd9\u0db1 \u0dad\u0dd2\u0db6\u0dd4\u0dab\u0dda \u0dba.",
    "\u0db8\u0dda \u0dc4\u0dda\u0dad\u0dd4\u0dc0\u0dd9\u0db1\u0dca \u0daf\u0dd9\u0dc0\u0db1 \u0dbd\u0ddd\u0d9a \u0dba\u0dd4\u0daf \u0dc3\u0db8\u0dba\u0dda \u0daf\u0dd3 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d89\u0db1\u0dca\u0daf\u0dd2\u0dba\u0db1\u0dca \u0dc3\u0dcf\u0d9c\u0dbb\u0dba\u0dda \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba \u0db1\u0dcf\u0dc0\u0dd2\u0d9a \u0dc4\u0db8\u0dd4\u0daf\u0dcf\u0dc0\u0da7 \u0d85\u0dad\u0dca\u200d\u0dba\u0dc0\u0dc1\u0dca\u200d\u0dba \u0d9a\u0db3\u0dc0\u0dd4\u0dbb\u0d9a\u0dca \u0dbd\u0dd9\u0dc3 \u0db4\u0dd0\u0dc0\u0dad\u0dd4\u0dab\u0dd2.",
    "\u0db8\u0dd9\u0db8 \u0dad\u0dad\u0dca\u0dad\u0dca\u0dc0\u0dba \u0dc4\u0db8\u0dd4\u0dc0\u0dda 1942 \u0dc0\u0dbb\u0dca\u0dc2\u0dba\u0dda \u0d85\u0db4\u0dca\u200d\u0dbb\u0dda\u0dbd\u0dca \u0db8\u0dc3 \u0d85\u0da7 \u0dc0\u0dd9\u0db1\u0dd2\u0daf\u0dcf \u0da2\u0db4\u0dcf\u0db1\u0dba \u0dc0\u0dd2\u0dc3\u0dd2\u0db1\u0dca \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d89\u0dbd\u0d9a\u0dca\u0d9a \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0db6\u0ddd\u0db8\u0dca\u0db6 \u0dc4\u0dd9\u0dbd\u0db1 \u0dbd\u0daf\u0dd3.",
    "\u0d91\u0db8 \u0db4\u0dca\u200d\u0dbb\u0dc4\u0dcf\u0dbb\u0dba\u0dd9\u0db1\u0dca \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba\u0da7 \u0d85\u0dba\u0dad\u0dca \u0d91\u0da0\u0dca\u0d91\u0db8\u0dca\u0d91\u0dc3\u0dca \u0dc4\u0dbb\u0dca\u0db8\u0dd2\u0dc3\u0dca \u0dba\u0dd4\u0daf \u0db1\u0dde\u0d9a\u0dcf\u0dc0 \u0daf \u0dad\u0dc0\u0dad\u0dca \u0dad\u0dd9\u0dbd\u0dca \u0db1\u0dd0\u0dc0\u0dca \u0daf\u0dd9\u0d9a\u0d9a\u0dca \u0daf \u0db8\u0dd4\u0dc4\u0dd4\u0daf\u0dd4\u0db6\u0dad\u0dca \u0dc0\u0dd2\u0dba.",
    "\u0db4\u0dca\u200d\u0dbb\u0dc4\u0dcf\u0dbb\u0dba\u0dd9\u0db1\u0dca \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0da0\u0dd3\u0db1 \u0dc0\u0dbb\u0dcf\u0dba\u0dda \u0db4\u0dd2\u0dc4\u0dd2\u0da7\u0dd2 \u0d9c\u0dd4\u0dc0\u0db1\u0dca \u0db0\u0dcf\u0dc0\u0db1 \u0db4\u0dae\u0dba\u0da7 \u0db8\u0dd9\u0db1\u0dca\u0db8 \u0dc0\u0dbb\u0dcf\u0dba \u0da7\u0daf \u0db6\u0dbb\u0db4\u0dad\u0dc5 \u0dc4\u0dcf\u0db1\u0dd2 \u0dc3\u0dd2\u0daf\u0dd4\u0dc0\u0dd2\u0dba. \u0dbb\u0dda\u0d9c\u0dd4 \u0d9a\u0dcf\u0dbb\u0dca\u0dba\u0dcf\u0dbd \u0dc3\u0d82\u0d9a\u0dd3\u0dbb\u0dca\u0dab\u0dba \u0db8\u0dd4\u0dc5\u0dd4\u0db8\u0db1\u0dd2\u0db1\u0dca\u0db8 \u0dc0\u0dd2\u0db1\u0dcf\u0dc1 \u0dc0\u0dd2\u0dba.",
    "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dd2\u0dc4\u0dd2\u0da7\u0dd2 \u0dc0\u0dd2\u0dc1\u0dcf\u0dbd\u0dad\u0db8 \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dbb\u0dcf\u0dba \u0dc0\u0dda. \u0dbd\u0ddc\u0dc0 \u0db4\u0dd2\u0dc4\u0dd2\u0da7\u0dd2 \u0dc3\u0dd2\u0dc0\u0dca\u0dc0\u0dd9\u0db1\u0dd2 \u0dc0\u0dd2\u0dc1\u0dcf\u0dbd\u0dad\u0db8  \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dbb\u0dcf\u0dba \u0dbd\u0dd9\u0dc3 \u0dc4\u0db3\u0dd4\u0db1\u0dca\u0dc0\u0db1\u0dd4 \u0dbd\u0db6\u0db1\u0dca\u0db1\u0dda \u0daf \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba \u0dba\u0dd2.",
    "\u0d9a\u0ddc\u0da9\u0dca\u0da9\u0dd2\u0dba\u0dcf\u0dbb\u0dca \u0db6\u0ddc\u0d9a\u0dca\u0d9a \u0dbd\u0dd9\u0dc3 \u0daf \u0d91\u0dba \u0dc4\u0db3\u0dd4\u0db1\u0dca\u0dc0\u0db1\u0dd4 \u0dbd\u0db6\u0db1 \u0d85\u0dad\u0dbb \u0db8\u0dc4\u0dc0\u0dd0\u0dbd\u0dd2 \u0d9c\u0d9f \u0db8\u0dd4\u0dc4\u0dd4\u0daf\u0da7 \u0d91\u0d9a\u0dca\u0dc0\u0db1\u0dca\u0db1\u0dda \u0daf \u0d91\u0dad\u0dd0\u0db1\u0dd2\u0db1\u0dd2.",
    "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0d85\u0db7\u0dca\u200d\u0dba\u0db1\u0dca\u0dad\u0dbb \u0dc3\u0dc4 \u0db4\u0dd2\u0da7\u0dad \u0dba\u0db1\u0dd4\u0dc0\u0dd9\u0db1\u0dca \u0dc0\u0dbb\u0dcf\u0dba\u0db1\u0dca \u0daf\u0dd9\u0d9a\u0d9a\u0dca \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dda. \u0db4\u0dd2\u0da7\u0dad \u0dc0\u0dbb\u0dcf\u0dba \u0db6\u0ddc\u0dc4\u0ddd \u0dc0\u0dd2\u0da7 \u0db0\u0dd3\u0dc0\u0dbb \u0d9a\u0da7\u0dba\u0dd4\u0dad\u0dd4\u0dc0\u0dbd \u0db1\u0dd2\u0dbb\u0dad \u0db4\u0dd2\u0dbb\u0dd2\u0dc3\u0dca \u0db7\u0dcf\u0dc0\u0dd2\u0dad \u0d9a\u0dbb\u0db1\u0dd4 \u0dbd\u0db6\u0db1\u0dca\u0db1\u0dda \u0dba.",
    "\u0d87\u0dad\u0dd4\u0dc5\u0dd4 \u0dc0\u0dbb\u0dcf\u0dba \u0dad\u0dd4\u0dc5 \u0db1\u0dcf\u0dc0\u0dd2\u0d9a \u0dc4\u0db8\u0dd4\u0daf\u0dcf \u0d9a\u0db3\u0dc0\u0dd4\u0dbb, \u0db4\u0dca\u200d\u0dbb\u0dd3\u0db8\u0dcf \u0d9a\u0dbb\u0dca\u0db8\u0dcf\u0db1\u0dca\u0dad \u0dc1\u0dcf\u0dbd\u0dcf\u0dc0, \u0dc3\u0dd2\u0db8\u0dd9\u0db1\u0dca\u0dad\u0dd2 \u0d9a\u0dbb\u0dca\u0db8\u0dcf\u0db1\u0dca\u0dad \u0dc1\u0dcf\u0dbd\u0dcf\u0dc0, \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 \u0dc3\u0d82\u0d9a\u0dd3\u0dbb\u0dca\u0dab\u0dba \u0dc3\u0dc4 \u0d85\u0dc2\u0dca\u0dbb\u0ddc\u0dc6\u0dca \u0da2\u0dd0\u0da7\u0dd2\u0dba \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dda.",
    "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba\u0dda \u0da2\u0dbd\u0dba \u0db4\u0dd2\u0dc4\u0dd2\u0da7\u0dd2 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dc0\u0dd2\u0dc1\u0dcf\u0dbd\u0dad\u0dca\u0dc0\u0dba \u0dc4\u0dd9\u0d9a\u0dca\u0da7\u0dba\u0dcf\u0dbb 1,650\u0d9a\u0dca \u0dc0\u0db1 \u0d85\u0dad\u0dbb \u0d91\u0dc4\u0dd2 \u0dc0\u0dd6 \u0db7\u0dd6\u0db8\u0dd2 \u0db4\u0dca\u200d\u0dbb\u0db8\u0dcf\u0dab\u0dba \u0dc4\u0dd9\u0d9a\u0dca\u0da7\u0dd9\u0dba\u0dcf\u0dbb\u0dca 2,500\u0d9a\u0dca \u0db6\u0dc0 \u0dc3\u0db3\u0dc4\u0db1\u0dca \u0dba.",
    "\u0dc0\u0dbb\u0dcf\u0dba \u0dc3\u0db3\u0dc4\u0dcf \u0dc0\u0dd6 \u0db4\u0dd2\u0dc0\u0dd2\u0dc3\u0dd4\u0db8\u0dca \u0db8\u0dcf\u0dbb\u0dca\u0d9c\u0dba\u0dda \u0daf\u0dd9\u0db4\u0dc3 \u0d9a\u0db3\u0dd4 \u0daf\u0dd9\u0d9a\u0d9a\u0dca \u0daf \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dd9\u0db1 \u0d85\u0dad\u0dbb \u0db8\u0ddd\u0dc3\u0db8\u0dca \u0dc0\u0dd0\u0dc3\u0dd2 \u0dc3\u0db8\u0dba\u0dda \u0daf\u0dd3 \u0d87\u0dad\u0dd2\u0dc0\u0db1 \u0dc3\u0dd4\u0dc5\u0d82 \u0dad\u0dad\u0dca\u0dad\u0dca\u0dc0\u0dba\u0db1\u0dca \u0d9c\u0dd9\u0db1\u0dca \u0db1\u0dde\u0d9a\u0dcf \u0dc4\u0dcf \u0db0\u0dd3\u0dc0\u0dbb \u0dba\u0dcf\u0dad\u0dca\u200d\u0dbb\u0dcf\u0dc0\u0db1\u0dca\u0da7 \u0d86\u0dbb\u0d9a\u0dca\u0dc2\u0dcf\u0dc0 \u0dc3\u0db4\u0dba\u0dba\u0dd2.",
    "\u0db8\u0dd9\u0db8 \u0dc0\u0dbb\u0dcf\u0dba \u0dad\u0dd4\u0dc5 \u0dc3\u0db6\u0dca\u0db8\u0dd0\u0dbb\u0dd3\u0db1\u0dca \u0daf \u0dc4\u0dd0\u0dc3\u0dd2\u0dbb\u0dc0\u0dd2\u0dba \u0dc4\u0dd0\u0d9a\u0dd2 \u0d85\u0dad\u0dbb, \u0d91\u0dba \u0dbd\u0ddd\u0d9a\u0dba\u0dda \u0dc4\u0ddc\u0db3\u0db8 \u0dc4\u0dcf \u0dc3\u0dd4\u0db1\u0dca\u0daf\u0dbb \u0d9c\u0dd0\u0db9\u0dd4\u0dbb\u0dd4 \u0db8\u0dd4\u0dc4\u0dd4\u0daf\u0dda \u0dc0\u0dbb\u0dcf\u0dba\u0db1\u0dca\u0d9c\u0dd9\u0db1\u0dca \u0d91\u0d9a\u0d9a\u0dca \u0db6\u0dc0 \u0d85\u0dc0\u0dd2\u0dc0\u0dcf\u0daf\u0dba\u0dd9\u0db1\u0dca \u0dba\u0dd4\u0d9a\u0dca\u0dad\u0dc0 \u0db4\u0dd2\u0dc5\u0dd2\u0d9c\u0dd0\u0db1\u0dda.",
    "\u0d91\u0db8\u0dd9\u0db1\u0dca\u0db8 \u0d95\u0db1\u0dd1\u0db8 \u0dc0\u0dd2\u0dc1\u0dcf\u0dbd\u0dad\u0dca\u0dc0\u0dba\u0dd9\u0db1\u0dca \u0dba\u0dd4\u0d9a\u0dca\u0dad \u0dc0\u0dd6 \u0db1\u0dde\u0d9a\u0dcf\u0dc0\u0d9a\u0dca \u0db8\u0dd9\u0dc4\u0dd2 \u0db4\u0dd2\u0dc4\u0dd2\u0da7\u0dd2 \u0dad\u0da7\u0dcf\u0d9a\u0dcf\u0d82\u0d9c\u0db1\u0dba\u0dda \u0dbb\u0db3\u0dc0\u0dcf \u0dad\u0dd0\u0db6\u0dd2\u0dba \u0dc4\u0dd0\u0d9a\u0dd2\u0dba.",
    "\u0d91\u0db8\u0dd9\u0db1\u0dca\u0db8 \u0db8\u0dd9\u0db8 \u0dc0\u0dbb\u0dcf\u0dba\u0dda \u0d85\u0dad\u0dca\u200d\u0dba\u0dcf\u0dc0\u0dc1\u0dca\u200d\u0dba \u0db7\u0dcf\u0dab\u0dca\u0da9 \u0dc4\u0dd0\u0dc3\u0dd2\u0dbb\u0dc0\u0dd3\u0db8\u0da7 \u0d85\u0db8\u0dad\u0dbb\u0dc0 \u0db8\u0d9f\u0dd3 \u0db1\u0dde\u0d9a\u0dcf \u0dc4\u0dd0\u0dc3\u0dd2\u0dbb\u0dc0\u0dd3\u0db8 \u0dc3\u0db3\u0dc4\u0dcf \u0dc0\u0dd9\u0db1\u0db8 \u0dc0\u0dd6 \u0da2\u0dd0\u0da7\u0dd2 \u0db4\u0dc4\u0dc3\u0dd4\u0d9a\u0db8\u0dca \u0dad\u0dd2\u0db6\u0dda.",
    "\u0daf\u0dd9\u0dc0\u0db1 \u0dbd\u0ddd\u0d9a \u0dba\u0dd4\u0daf \u0dc3\u0db8\u0dba\u0dda \u0daf\u0dd3 \u0db8\u0dd9\u0db8 \u0dc0\u0dbb\u0dcf\u0dba \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba \u0dc0\u0dd2\u0dc3\u0dd2\u0db1\u0dca \u0dc3\u0dd2\u0dba \u0db4\u0dca\u200d\u0dbb\u0db8\u0dd4\u0d9b \u0db1\u0dcf\u0dc0\u0dd4\u0d9a \u0db8\u0db0\u0dca\u200d\u0dba\u0dc3\u0dca\u0dae\u0dcf\u0db1\u0dba \u0dbd\u0dd9\u0dc3 \u0db4\u0dc0\u0dad\u0dca\u0dc0\u0dcf\u0d9c\u0dd9\u0db1 \u0d9c\u0dd2\u0dba\u0dda \u0dba.",
    "\u0dc0\u0dbb\u0dcf\u0dba\u0dda \u0dc0\u0dd2\u0dc1\u0dcf\u0dbd\u0dad\u0dca\u0dc0\u0dba \u0dc3\u0dc4 \u0db4\u0dd2\u0dc4\u0dd2\u0da7\u0dd3\u0db8 \u0d85\u0db1\u0dd4\u0dc0 \u0db1\u0dde\u0d9a\u0dcf \u0dc0\u0dd2\u0dc1\u0dcf\u0dbd \u0dc3\u0d82\u0d9b\u0dca\u200d\u0dba\u0dcf\u0dc0\u0d9a\u0dca \u0d91\u0d9a\u0dca\u0dc0\u0dbb \u0db1\u0dd0\u0d82\u0d9c\u0dd4\u0dbb\u0db8\u0dca \u0daf\u0dd0\u0db8\u0dd3\u0db8\u0da7 \u0dc4\u0dd0\u0d9a\u0dd2\u0dba\u0dcf\u0dc0 \u0dad\u0dd2\u0db6\u0dd3\u0db8 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba \u0db4\u0dd2\u0dc5\u0dd2\u0db6\u0db3 \u0dbd\u0ddd\u0d9a\u0dba\u0dda \u0d85\u0dc0\u0db0\u0dcf\u0db1\u0dba \u0db1\u0dd2\u0dad\u0dd0\u0dad\u0dd2\u0db1\u0dca\u0db8 \u0dba\u0ddc\u0db8\u0dd4 \u0dc0\u0db1 \u0d9a\u0dbb\u0dd4\u0dab\u0d9a\u0dca \u0dbd\u0dd9\u0dc3 \u0dc4\u0dd0\u0db3\u0dd2\u0db1\u0dca\u0dc0\u0dd2\u0dba \u0dc4\u0dd0\u0d9a\u0dd2\u0dba.",
    "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d87\u0dad\u0dd4\u0dc5\u0dd4 \u0dc0\u0dbb\u0dcf\u0dba \u0d86\u0dc3\u0db1\u0dca\u0db1\u0dba\u0dda \u0db4\u0dd2\u0dc4\u0dd2\u0da7\u0dd2 \u0da0\u0dd3\u0db1 \u0dc0\u0dbb\u0dcf\u0dba \u0db4\u0dca\u200d\u0dbb\u0daf\u0dda\u0dc1\u0dba\u0dda \u0d9c\u0dd4\u0dc0\u0db1\u0dca \u0dad\u0ddc\u0da7\u0dd4\u0db4\u0ddc\u0dc5 \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dda.",
    "1920 \u0dc0\u0dbb\u0dca\u0dc2\u0dba\u0dda \u0daf\u0dd3 \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba\u0dba \u0dc0\u0dd2\u0dc3\u0dd2\u0db1\u0dca \u0db8\u0dd9\u0db8 \u0d9c\u0dd4\u0dc0\u0db1\u0dca \u0dad\u0ddc\u0da7\u0dd4\u0db4\u0ddc\u0dc5 \u0d89\u0daf\u0dd2\u0d9a\u0dbb\u0db1\u0dd4 \u0dbd\u0dd0\u0db6\u0dd6 \u0d85\u0dad\u0dbb \u0db4\u0dc3\u0dd4\u0dc0 \u0d85\u0dc0\u0dc3\u0dca\u0dae\u0dcf \u0d9a\u0dd2\u0dc4\u0dd2\u0db4\u0dba\u0d9a \u0daf\u0dd3 \u0d91\u0dc4\u0dd2 \u0d9c\u0dd4\u0dc0\u0db1\u0dca \u0db0\u0dcf\u0dc0\u0db1 \u0db4\u0dae\u0dba \u0db4\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab\u0dba \u0d9a\u0dbb\u0db1 \u0dbd\u0daf\u0dd3.",
    "1972 \u0dc0\u0dc3\u0dbb\u0dda\u0daf\u0dd3 \u0db8\u0dd9\u0db8 \u0d9c\u0dd4\u0dc0\u0db1\u0dca \u0dad\u0ddc\u0da7\u0dd4\u0db4\u0ddc\u0dc5 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d9c\u0dd4\u0dc0\u0db1\u0dca \u0dc4\u0db8\u0dd4\u0daf\u0dcf\u0dc0\u0dda \u0db4\u0dcf\u0dbd\u0db1\u0dba\u0da7 \u0dba\u0da7\u0dad\u0dca \u0d9a\u0dd9\u0dbb\u0dd4\u0dab\u0dd4 \u0d85\u0dad\u0dbb, 1976 \u0daf\u0dd3 \u0d91\u0dc4\u0dd2 \u0d9c\u0dd4\u0dc0\u0db1\u0dca \u0dc4\u0db8\u0dd4\u0daf\u0dcf \u0d87\u0d9a\u0da9\u0db8\u0dd2\u0dba \u0db4\u0dd2\u0dc4\u0dd2\u0da7\u0dc0\u0db1 \u0dbd\u0daf\u0dd3.",
    "\u0db4\u0dc5\u0db8\u0dd4 \u0dc0\u0db1 \u0dbd\u0ddd\u0d9a \u0dba\u0dd4\u0daf\u0dca\u0db0\u0dba\u0dd9\u0db1\u0dca \u0db4\u0dc3\u0dd4 \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba \u0d85\u0db0\u0dd2\u0dbb\u0dcf\u0da2\u0dca\u200d\u0dba\u0dc0\u0dcf\u0daf\u0dd3\u0db1\u0dca \u0dc0\u0dd2\u0dc3\u0dd2\u0db1\u0dca \u0d89\u0daf\u0dd2\u0d9a\u0dbb\u0db1\u0dd4 \u0dbd\u0dd0\u0db6\u0dd6 \u0db8\u0dd9\u0db8 \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 \u0dc3\u0d82\u0d9a\u0dd3\u0dbb\u0dca\u0dab\u0dba \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0d87\u0dad\u0dd4\u0dc5\u0dd4 \u0dc0\u0dbb\u0dcf\u0dba \u0d86\u0dc3\u0db1\u0dca\u0db1\u0dba\u0dda \u0dc0\u0dd6 \u0db7\u0dd6\u0db8\u0dd2 \u0db4\u0dca\u200d\u0dbb\u0daf\u0dda\u0dc1\u0dba\u0d9a \u0d89\u0daf\u0dd2\u0d9a\u0dbb \u0d87\u0dad.",
    "1924 \u0dc0\u0dc3\u0dbb\u0dda \u0daf\u0dd3 \u0db8\u0dd9\u0db8 \u0dad\u0dd9\u0dbd\u0dca \u0da7\u0dd0\u0d82\u0d9a\u0dd2 \u0dc3\u0d82\u0d9a\u0dd3\u0dbb\u0dca\u0dab\u0dba\u0dda \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d86\u0dbb\u0db8\u0dca\u0db7 \u0d9a\u0dd9\u0dbb\u0dd4\u0dab\u0dd4 \u0d85\u0dad\u0dbb \u0d92 \u0dc3\u0db3\u0dc4\u0dcf \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba\u0dba \u0da2\u0dcf\u0dad\u0dd2\u0d9a\u0dba\u0dd2\u0db1\u0dca \u0dba\u0ddc\u0daf\u0dcf\u0d9c\u0db1\u0dd4 \u0dbd\u0dd0\u0db6\u0dd4\u0dc0\u0dda \u0d85\u0db4\u0dca\u200d\u0dbb\u0dd2\u0d9a\u0dcf\u0dc0\u0dda \u0dc3\u0dd2\u0da7 \u0db8\u0dd9\u0dbb\u0da7\u0da7 \u0dbb\u0dd0\u0d9c\u0dd9\u0db1 \u0d86 \u0dc3\u0dda\u0dc0\u0d9a\u0dba\u0dd2\u0db1\u0dca \u0dba.",
    "\u0db8\u0dd6\u0dbd\u0dd2\u0d9a \u0dc3\u0dd0\u0dbd\u0dc3\u0dd4\u0db8\u0da7 \u0d85\u0db1\u0dd4\u0dc0 \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 102\u0d9a\u0dca \u0d89\u0daf\u0dd2\u0d9a\u0dd2\u0dbb\u0dd2\u0db8\u0da7 \u0dba\u0ddd\u0da2\u0dd2\u0dad \u0dc0 \u0dad\u0dd2\u0db6\u0dd4\u0dab\u0dad\u0dca \u0d91\u0dc4\u0dd2 \u0d89\u0daf\u0dd2\u0d9a\u0dd9\u0dbb\u0dd4\u0db1\u0dda \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 101\u0d9a\u0dca \u0db4\u0db8\u0dab \u0dba.",
    "\u0d85\u0d9a\u0dca\u0d9a\u0dbb 850\u0d9a \u0db7\u0dd4\u0db8\u0dd2 \u0db4\u0dca\u200d\u0dbb\u0db8\u0dcf\u0dab\u0dba\u0d9a\u0dca \u0db4\u0dd4\u0dbb\u0dcf \u0dc0\u0dd2\u0dc4\u0dd2\u0daf\u0dd4\u0dab\u0dd4 \u0db8\u0dd9\u0db8 \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 \u0dc3\u0d82\u0d9a\u0dd3\u0dbb\u0dca\u0dab\u0dba\u0dda \u0daf\u0dd0\u0db1\u0da7 \u0db7\u0dcf\u0dc0\u0dd2\u0dad\u0dba\u0da7 \u0d9c\u0dad \u0dc4\u0dd0\u0d9a\u0dd2\u0dc0 \u0d87\u0dad\u0dca\u0dad\u0dda \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 99\u0d9a\u0dca \u0db4\u0db8\u0dab\u0d9a\u0dd2. \u0d92 \u0daf\u0dd9\u0dc0\u0db1 \u0dbd\u0ddd\u0d9a \u0dba\u0dd4\u0daf \u0dc3\u0db8\u0dba\u0dda \u0daf\u0dd3 \u0d91\u0dc4\u0dd2 \u0db4\u0dd2\u0dc4\u0dd2\u0da7\u0dd2 \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 \u0daf\u0dd9\u0d9a\u0d9a\u0dca \u0dc0\u0dd2\u0db1\u0dcf\u0dc1 \u0dc0\u0dd3\u0db8 \u0dc4\u0dda\u0dad\u0dd4\u0dc0\u0dd9\u0db1\u0dd2.",
    "\u0db8\u0dd9\u0dc4\u0dd2 \u0db4\u0dd2\u0dc4\u0dd2\u0da7\u0dd2 \u0d91\u0d9a\u0dca \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2\u0dba\u0d9a \u0d9c\u0db6\u0da9\u0dcf \u0d9a\u0dc5 \u0dc4\u0dd0\u0d9a\u0dd2 \u0d89\u0db1\u0dca\u0db0\u0db1 \u0db4\u0dca\u200d\u0dbb\u0db8\u0dcf\u0dab\u0dba \u0da7\u0ddc\u0db1\u0dca 12,100\u0d9a\u0dca \u0dc0\u0dda. \u0db8\u0dd9\u0db8 \u0da7\u0dd0\u0d82\u0d9a\u0dd2 \u0dc3\u0db3\u0dc4\u0dcf \u0d89\u0db1\u0dca\u0db0\u0db1 \u0dbb\u0dd0\u0d9c\u0dd9\u0db1 \u0d91\u0db1 \u0db1\u0dde\u0d9a\u0dcf\u0dc0\u0dbd \u0dc3\u0dd2\u0da7 \u0dc3\u0dd8\u0da2\u0dd4\u0dc0\u0db8 \u0d89\u0db1\u0dca\u0db0\u0db1 \u0db4\u0ddc\u0db8\u0dca\u0db4 \u0d9a\u0dd2\u0dbb\u0dd3\u0db8\u0dda \u0db4\u0dc4\u0dc3\u0dd4\u0d9a\u0db8\u0dca \u0daf \u0db4\u0dc0\u0dad\u0dd2\u0dba\u0dd2.",
    "\u0d9a\u0dd9\u0dc3\u0dda \u0dc0\u0dd4\u0dc0\u0dad\u0dca \u0db8\u0dda \u0dc0\u0db1 \u0dc0\u0dd3\u0da7 \u0d91\u0db8 \u0d89\u0db1\u0dca\u0db0\u0db1 \u0da7\u0dd0\u0d82\u0d9a\u0dd2 \u0dc3\u0d82\u0d9a\u0dd3\u0dbb\u0dca\u0dab\u0dba\u0dda \u0db4\u0dd2\u0dc4\u0dd2\u0da7\u0dd2 \u0da7\u0dd0\u0d82\u0d9a\u0dd2\u0dc0\u0dbd\u0dd2\u0db1\u0dca 16\u0d9a\u0dca \u0db4\u0db8\u0dab\u0d9a\u0dca \u0db7\u0dcf\u0dc0\u0dd2\u0dad\u0dba\u0da7 \u0d9c\u0db1\u0dd4 \u0dbd\u0db6\u0dba\u0dd2. \u0d92 \u0dbd\u0d82\u0d9a\u0dcf IOC \u0dc3\u0db8\u0dcf\u0d9c\u0db8 \u0dc0\u0dd2\u0dc3\u0dd2\u0db1\u0dca \u0dba.",
    "\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db4\u0dca\u200d\u0dbb\u0dae\u0db8 \u0dc3\u0dd8\u0da2\u0dd4 \u0dc0\u0dd2\u0daf\u0dda\u0dc1 \u0d86\u0dba\u0ddd\u00ad\u0da2\u00ad\u0db1\u0dba \u0dbd\u0dd9\u0dc3\u0dd2\u0db1\u0dca \u0dc3\u0dd0\u0dbd\u0d9a\u0dd9\u0db1 \u0db4\u0dca\u200d\u0dbb\u0dd3\u0db8\u0dcf \u0dc3\u0dd2\u0dbd\u0ddd\u0db1\u0dca \u0dc3\u0db8\u0dcf\u0d9c\u0db8\u0dda \u0d86\u0dbb\u0db8\u0dca\u0db7\u0dba \u0dbd\u0dd9\u0dc3 \u0dc3\u0dd0\u0dbd\u0d9a\u0dd9\u0db1\u0dca\u0db1\u0dda 1977 \u0dc0\u0dc3\u0dbb\u0dda \u0daf\u0dd3 \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d86\u0dbb\u0db8\u0dca\u0db7 \u0d9a\u0dd9\u0dbb\u0dd4\u0dab\u0dd4 \u0db8\u0dd9\u0db8 \u0db4\u0dca\u200d\u0dbb\u0dd3\u0db8\u0dcf \u0d9a\u0dbb\u0dca\u0db8\u0dcf\u0db1\u0dca\u0dad \u0dc1\u0dcf\u0dbd\u0dcf\u0dc0 \u0dba.",
    "\u0daf\u0dd2\u0db1\u00ad\u0d9a\u0da7 \u0db8\u0dd9\u0da7\u0dca\u200d\u0dbb\u0dd2\u0d9a\u0dca \u0da7\u0ddc\u0db1\u0dca 3650\u0d9a \u0db0\u0dcf\u0db1\u0dca\u200d\u0dba \u0d87\u0db9\u0dbb\u0dd4\u0db8\u0dca \u0db0\u0dcf\u0dbb\u0dd2\u00ad\u0dad\u0dcf\u00ad\u0dc0\u0d9a\u0dca \u0dc3\u0dc4\u0dd2\u0dad \u0db8\u0dd9\u0dc4\u0dd2 \u0db8\u0dd9\u0da7\u0dca\u200d\u0dbb\u0dd2\u0d9a\u0dca \u0da7\u0ddc\u0db1\u0dca 350,000\u0d9a \u0db8\u0dc4\u0dcf \u0db4\u0dbb\u0dd2\u00ad\u0db8\u0dcf\u0dab \u0d9c\u0db6\u0da9\u0dcf \u0db0\u0dcf\u0dbb\u0dd2\u00ad\u0dad\u0dcf\u00ad\u0dc0\u00ad\u0d9a\u0dd2\u0db1\u0dca\u0daf \u0dba\u0dd4\u0d9a\u0dca\u0dad \u0dc0\u0dda.",
    "\u0db8\u0dd9\u0db8 \u0d9a\u0dbb\u0dca\u0db8\u0dcf\u0db1\u0dca\u0dad \u0dc1\u0dcf\u0dbd\u0dcf\u0dc0 \u0db4\u0dd2\u0dc4\u0dd2\u0da7\u0dcf \u0d87\u0dad\u0dca\u0dad\u0dda \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d87\u0dad\u0dd4\u0dc5\u0dca \u0dc0\u0dbb\u0dcf\u0dba \u0d86\u0dc1\u0dca\u200d\u0dbb\u0dd2\u0dad \u0db6\u0dd0\u0dc0\u0dd2\u0db1\u0dca \u0db1\u0dde\u0d9a\u0dcf\u0dc0\u0dda \u0dc3\u0dd2\u0da7 \u0dc3\u0dd8\u0da2\u0dd4\u0dc0\u0db8 \u0d9c\u0db6\u0da9\u0dcf \u0dc3\u0d82\u0d9a\u0dd3\u0dbb\u0dca\u0dab\u0dba \u0dc0\u0dd9\u0dad \u0dad\u0dd2\u0dbb\u0dd2\u0d9f\u0dd4 \u0d87\u0da7 \u0d9c\u0ddc\u0da9\u0db6\u0dd1\u0db8\u0dda \u0db4\u0dc4\u0dc3\u0dd4\u0d9a\u0db8\u0dca \u0db4\u0dc0\u0dad\u0dd2\u0dba\u0dd2.",
    "1982 \u0dc0\u0dc3\u0dbb\u0dda \u0daf\u0dd3 \u0da2\u0db4\u0dcf\u0db1\u0dba\u0dda \u0db1\u0dd2\u0db4\u0ddc\u0db1\u0dca \u0dc3\u0db8\u0dcf\u0d9c\u0db8 \u0dc3\u0dc4 \u0db8\u0dd9\u0dbb\u0da7 \u0dc3\u0dd9\u0db1\u0dca\u0da7\u0dca \u0d87\u0db1\u0dca\u0dad\u0db1\u0dd3\u0dc3\u0dca \u0d9a\u0ddc\u0db1\u0dca\u0dc3\u0ddc\u0dbd\u0dd2\u0da9\u0dda\u0da7\u0da9\u0dca \u0dc3\u0db8\u0dcf\u0d9c\u0db8\u0dda \u0dc4\u0dc0\u0dd4\u0dbd\u0dca\u0d9a\u0dcf\u0dbb\u0dd2\u0dad\u0dca\u0dc0\u0dba\u0dd9\u0db1\u0dca \u0d89\u0daf\u0dd2\u0d9a\u0dd2\u0dbb\u0dd3\u0db8\u0dca \u0d86\u0dbb\u0db8\u0dca\u0db7 \u0dc0\u0dd6 \u0db8\u0dd9\u0db8 \u0dc3\u0dd2\u0db8\u0dd9\u0db1\u0dca\u0dad\u0dd2 \u0d9a\u0dbb\u0dca\u0db8\u0dcf\u0db1\u0dca\u0dad \u0dc1\u0dcf\u0dbd\u0dcf\u0dc0 1984 \u0daf\u0dd3 \u0dc3\u0dd2\u0dba \u0db8\u0dd9\u0dc4\u0dd9\u0dba\u0dd4\u0db8\u0dca \u0d9a\u0da7\u0dba\u0dd4\u0dad\u0dd4 \u0d86\u0dbb\u0db8\u0dca\u0db7 \u0d9a\u0dbb\u0db1 \u0dbd\u0daf\u0dd3.",
    "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d8b\u0db4\u0d9a\u0dca\u200d\u0dbb\u0db8\u0dd2\u0d9a \u0dc0\u0dc1\u0dba\u0dd9\u0db1\u0dca \u0db4\u0db8\u0dab\u0d9a\u0dca \u0db1\u0ddc\u0dc0 \u0dc3\u0d82\u0da0\u0dcf\u0dbb\u0d9a\u0dba\u0dd2\u0db1\u0dca \u0daf \u0d86\u0d9a\u0dbb\u0dca\u0dc2\u0dab\u0dba \u0d9a\u0dbb \u0d9c\u0db1\u0dca\u0db1\u0dcf \u0dc3\u0dca\u0dae\u0dcf\u0db1\u0dba\u0d9a\u0dca \u0dbd\u0dd9\u0dc3 \u0dc4\u0dd0\u0db3\u0dd2\u0db1\u0dca\u0dc0\u0dd2\u0dba \u0dc4\u0dd0\u0d9a\u0dd2\u0dba.",
    "\u0dbd\u0ddc\u0dc0 \u0db4\u0dd2\u0dc4\u0dd2\u0da7\u0dd2 \u0dc3\u0dd4\u0db1\u0dca\u0daf\u0dbb\u0db8 \u0dc0\u0dd9\u0dbb\u0dc5 \u0dad\u0dd3\u0dbb\u0dba\u0db1\u0dca \u0d9c\u0dd9\u0db1 \u0d91\u0d9a\u0d9a\u0dca \u0dbd\u0dd9\u0dc3 \u0dc3\u0dd0\u0dbd\u0d9a\u0dd9\u0db1 \u0db1\u0dd2\u0dbd\u0dcf\u0dc0\u0dda\u0dbd\u0dd2 \u0dc0\u0dd9\u0dbb\u0dc5 \u0daf \u0db4\u0dd2\u0dc4\u0dd2\u0da7\u0dcf \u0dad\u0dd2\u0db6\u0dd9\u0db1\u0dca\u0db1\u0dd9 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0dba.",
    "\u0d91\u0db8\u0dd9\u0db1\u0dca\u0db8 \u0db1\u0dd2\u0dbd\u0dcf\u0dc0\u0dda\u0dbd\u0dd2 \u0dc0\u0dd9\u0dbb\u0dc5\u0dda \u0dc3\u0dd2\u0da7 \u0db4\u0dd2\u0dba\u0dc0\u0dd2 \u0daf\u0dd1\u0dc3\u0da7 \u0db4\u0dd9\u0db1\u0dd9\u0db1 \u0daf\u0dd4\u0dbb\u0dd2\u0db1\u0dca \u0db4\u0dd2\u0dc4\u0dd2\u0da7\u0dd2 \u0db4\u0dbb\u0dc0\u0dd2 \u0daf\u0dd6\u0db4\u0dad \u0dc3\u0dc4 \u0d92 \u0d86\u0dc1\u0dca\u200d\u0dbb\u0dd2\u0dad \u0db8\u0dd4\u0dc4\u0dd4\u0daf\u0dda \u0dc0\u0dd6 \u0d9a\u0ddc\u0dbb\u0dbd\u0dca \u0db4\u0dbb\u0dba \u0daf \u0dc3\u0d82\u0da0\u0dcf\u0dbb\u0d9a \u0d86\u0d9a\u0dbb\u0dca\u0dc2\u0dab\u0dba \u0d89\u0dc4\u0dbd\u0dd2\u0db1\u0dca \u0daf\u0dd2\u0db1\u0dcf \u0dc3\u0dd2\u0da7\u0dd2\u0db1 \u0dc3\u0dca\u0dae\u0dcf\u0db1\u0dba\u0d9a\u0dca \u0dbd\u0dd9\u0dc3 \u0dc3\u0db3\u0dc4\u0db1\u0dca \u0d9a\u0dc5 \u0dc4\u0dd0\u0d9a\u0dd2\u0dba.",
    "\u0db8\u0dd3\u0da7 \u0d85\u0db8\u0dad\u0dbb\u0dc0 \u0d9a\u0dd2\u0db1\u0dca\u0db1\u0dd2\u0dba\u0dcf \u0d8b\u0dab\u0dd4 \u0dc0\u0dad\u0dd4\u0dbb \u0dc5\u0dd2\u0d82, \u0d9a\u0dd2\u0db1\u0dca\u0db1\u0dd2\u0dba\u0dcf \u0db4\u0dcf\u0dbd\u0db8, \u0d9a\u0ddd\u0db1\u0dda\u0dc2\u0dca\u0dc0\u0dbb\u0db8\u0dca \u0d9a\u0ddd\u0dc0\u0dd2\u0dbd, \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc3\u0db8\u0dd4\u0daf\u0dca\u200d\u0dbb\u0dd3\u0dba \u0d9a\u0dde\u0dad\u0dd4\u0d9c\u0dcf\u0dbb\u0dba, \u0db8\u0dcf\u0db6\u0dbd\u0dca\u0db6\u0dd3\u0da0\u0dca \u0db8\u0dd4\u0dc4\u0dd4\u0daf\u0dd4 \u0dc0\u0dd9\u0dbb\u0dc5, \u0dc3\u0dcf\u0db8\u0dca\u0db4\u0dd4\u0dbb\u0dca\u0dc4\u0dd2 \u0db4\u0dd2\u0dc4\u0dd2\u0da7\u0dd2 \u0db4\u0dca\u200d\u0dbb\u0daf\u0dd3\u0db4\u0dcf\u0d9c\u0dcf\u0dbb\u0dba \u0daf \u0dc3\u0d82\u0da0\u0dcf\u0dbb\u0d9a\u0dba\u0dd2\u0db1\u0dca \u0d9c\u0dda \u0d86\u0d9a\u0dbb\u0dca\u0dc2\u0dab\u0dba \u0dc0\u0dd0\u0da9\u0dd2 \u0dc0\u0dc1\u0dba\u0dd9\u0db1\u0dca \u0dba\u0ddc\u0db8\u0dd4 \u0dc0\u0db1 \u0dc3\u0dca\u0dae\u0dcf\u0db1 \u0dbd\u0dd9\u0dc3 \u0db1\u0db8\u0dca \u0d9a\u0dc5 \u0dc4\u0dd0\u0d9a\u0dd2\u0dba.",
    "\u0dc0\u0dbb\u0dca\u0dad\u0db8\u0dcf\u0db1\u0dba \u0dc0\u0db1 \u0dc0\u0dd2\u0da7 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0db4\u0dc0\u0dad\u0dd2\u0db1 \u0d8b\u0db4\u0d9a\u0dca\u200d\u0dbb\u0db8\u0dd2\u0d9a \u0dc0\u0dd0\u0daf\u0d9c\u0dad\u0dca\u0d9a\u0db8 \u0d9a\u0dca\u200d\u0dbb\u0db8\u0dba\u0dd9\u0db1\u0dca \u0dc4\u0dd3\u0db1\u0dc0\u0dd3 \u0d9c\u0ddc\u0dc3\u0dca \u0dad\u0dd2\u0db6\u0dd4\u0dab \u0daf, \u0d89\u0db1\u0dca\u0daf\u0dd2\u0dba\u0dcf\u0dc0\u0da7 \u0d91\u0dc4\u0dd2 \u0d87\u0dad\u0dd2 \u0dc0\u0dd0\u0daf\u0d9c\u0dad\u0dca\u0d9a\u0db8 \u0d89\u0dc4\u0dc5 \u0db6\u0dc0 \u0dc4\u0dd2\u0da7\u0db4\u0dd4 \u0dbb\u0dcf\u0da2\u0dad\u0dcf\u0db1\u0dca\u0dad\u0dca\u200d\u0dbb\u0dd2\u0d9a\u0dba\u0dd9\u0d9a\u0dd4 \u0dc0\u0db1 \u0d86\u0da0\u0dcf\u0dbb\u0dca\u0dba \u0d85\u0dbb\u0dd4\u0dab \u0d9a\u0dd4\u0dbd\u0dad\u0dd4\u0d82\u0d9c \u0db6\u0dd3\u0db6\u0dd3\u0dc3\u0dd2 \u0dc3\u0dd2\u0d82\u0dc4\u0dbd \u0dc3\u0dda\u0dc0\u0dba\u0da7 \u0db4\u0dd0\u0dc0\u0dc3\u0dd4\u0dc0\u0dda \u0dba.",
    "\"\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba 1948 \u0dc0\u0dd9\u0db1\u0d9a\u0ddc\u0da7, \u0d92 \u0d9a\u0dd2\u0dba\u0db1\u0dca\u0db1\u0dda \u0db6\u0dca\u200d\u0dbb\u0dd2\u0dad\u0dcf\u0db1\u0dca\u200d\u0dba \u0d85\u0db0\u0dd2\u0dbb\u0dcf\u0da2\u0dca\u200d\u0dba\u0dc0\u0dcf\u0daf\u0dd3\u0db1\u0dca\u0d9c\u0dda \u0d85\u0db1\u0dca\u0dad\u0dd2\u0db8 \u0d9a\u0dcf\u0dbd\u0dba \u0dc0\u0dd9\u0db1\u0d9a\u0ddc\u0da7 \u0d91\u0dba \u0db6\u0ddc\u0dc4\u0ddc\u0db8 \u0dc0\u0dd0\u0daf\u0d9c\u0dad\u0dca \u0dc3\u0d82\u0db1\u0dca\u0db0\u0dd2\u0dc3\u0dca\u0dae\u0dcf\u0db1\u0dba\u0d9a\u0dca \u0dc0\u0dd9\u0dbd\u0dcf \u0dad\u0dd2\u0db6\u0dd4\u0dab\u0dcf \u0daf\u0d9a\u0dd4\u0dab\u0dd4 \u0d86\u0dc3\u0dd2\u0dba\u0dcf\u0dc0\u0dda \u0d9c\u0db8\u0db1\u0dcf\u0d9c\u0db8\u0db1\u0dba \u0dc3\u0dc4 \u0d8a\u0da7 \u0dc0\u0da9\u0dcf \u0db1\u0dcf\u0dc0\u0dd2\u0d9a \u0dc4\u0db8\u0dd4\u0daf\u0dcf\u0dc0\u0da7 \u0d86\u0dbb\u0d9a\u0dca\u0dc2\u0dcf\u0dc0 \u0dc3\u0db4\u0dba\u0dcf \u0d9c\u0dad\u0dc4\u0dd0\u0d9a\u0dd2 \u0dad\u0dd0\u0db1\u0d9a\u0dca \u0dc0\u0dd2\u0daf\u0dd2\u0dc4\u0da7. \u0db6\u0dd9\u0d82\u0d9c\u0dcf\u0dbd \u0db6\u0ddc\u0d9a\u0dca\u0d9a \u0dc3\u0db8\u0dca\u0db4\u0dd4\u0dbb\u0dca\u0dab\u0dba\u0dd9\u0db1\u0dca\u0db8 \u0d86\u0dc0\u0dbb\u0dab\u0dba \u0d9a\u0dc5 \u0dc4\u0dd0\u0d9a\u0dd2 \u0dad\u0dd0\u0db1\u0d9a\u0dca \u0dc0\u0dd2\u0daf\u0dd2\u0dc4\u0da7 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba \u0db4\u0dd0\u0dc0\u0dad\u0dd2\u0dba\u0dda.",
    "\"\u0db1\u0db8\u0dd4\u0dad\u0dca \u0d85\u0daf \u0dc0\u0dd9\u0db1 \u0d9a\u0ddc\u0da7 \u0d8b\u0db4\u0d9a\u0dca\u200d\u0dbb\u0db8\u0dd2\u0d9a \u0dc0\u0dd0\u0daf\u0d9c\u0dad\u0dca\u0d9a\u0db8 \u0db6\u0dd9\u0dc4\u0dd9\u0dc0\u0dd2\u0db1\u0dca \u0d85\u0da9\u0dd4\u0dc0\u0dd3 \u0dad\u0dd2\u0db6\u0dd9\u0db1\u0dc0\u0dcf. \u0dc4\u0dda\u0dad\u0dd4\u0dc0, \u0d9c\u0db9\u0dd4\u0dbb\u0dd4 \u0dc0\u0dbb\u0dcf\u0dba \u0d9a\u0dd2\u0dba\u0db1 \u0dc3\u0d82\u0d9a\u0dbd\u0dca\u0db4\u0dba \u0daf\u0dd0\u0db1\u0dca \u0d85\u0db4\u0da7 \u0dc0\u0dd0\u0daf\u0d9c\u0dad\u0dca \u0db1\u0dd0\u0dc4\u0dd0. \u0dc3\u0dcf\u0db8\u0dcf\u0db1\u0dca\u200d\u0dba\u0dba\u0dd9\u0db1\u0dca \u0dbd\u0d82\u0d9a\u0dcf\u0dc0\u0da7 \u0d91\u0db1 \u0dba\u0dd4\u0daf \u0db1\u0dde\u0d9a\u0dcf\u0dc0\u0db1\u0dca \u0daf\u0dd0\u0db1\u0dca \u0db6\u0ddc\u0dc4\u0ddc\u0db8 \u0dbd\u0dd9\u0dc4\u0dd9\u0dc3\u0dd2\u0dba\u0dd9\u0db1\u0dca \u0d9a\u0ddc\u0dc5\u0db9 \u0dc3\u0dc4 \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0dc0\u0dbb\u0dcf\u0dba\u0db1\u0dca\u0dc0\u0dbd\u0da7 \u0dba\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0daf\u0dd0\u0db1\u0dca \u0d92 \u0dc0\u0d9c\u0dda \u0db1\u0dd0\u0dc0\u0d9a\u0dca \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba\u0da7 \u0d87\u0dad\u0dd4\u0dc5\u0dd4 \u0dc0\u0dd9\u0db1\u0dca\u0db1 \u0db6\u0dd0\u0dc4\u0dd0. \u0daf\u0dd0\u0db1\u0dca \u0db6\u0dbd\u0db1\u0dca\u0db1\u0dda \u0db1\u0dd0\u0dc0\u0dca\u0dc0\u0dbd \u0d9c\u0dd0\u0db9\u0dd4\u0dbb \u0db1\u0dd9\u0db8\u0dda, \u0daf\u0dd2\u0d9c \u0dc3\u0dc4 \u0d85\u0db1\u0dd9\u0d9a\u0dca \u0db4\u0dbb\u0dd2\u0db8\u0dcf\u0dc0\u0db1\u0dca \u0dc0\u0dd0\u0daf\u0d9c\u0dad\u0dca \u0dc0\u0db1\u0dca\u0db1\u0dda.",
    "\"\u0d85\u0db1\u0dd9\u0d9a\u0dca \u0db4\u0dd0\u0dad\u0dca\u0dad\u0dd9\u0db1\u0dca \u0db6\u0dd0\u0dbd\u0dd4\u0dc0\u0db8 \u0db7\u0dcf\u0dab\u0dca\u0da9 \u0db4\u0dca\u200d\u0dbb\u0dc0\u0dcf\u0dc4\u0db1\u0dba \u0dc3\u0db3\u0dc4\u0dcf \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba \u0dad\u0dc0\u0db8\u0dad\u0dca \u0dc0\u0dd0\u0daf\u0d9c\u0dad\u0dca \u0dc0\u0db1\u0dc0\u0dcf. \u0d92 \u0dc0\u0dd0\u0daf\u0d9c\u0dad\u0dca \u0dc0\u0db1\u0dca\u0db1\u0dda \u0db1\u0dd2\u0dbb\u0dd2\u0dad\u0daf\u0dd2\u0d9c \u0d86\u0dc3\u0dd2\u0dba\u0dcf\u0dc0\u0dd9\u0db1\u0dca \u0d91\u0db1 \u0db7\u0dcf\u0dab\u0dca\u0da9 \u0dbd\u0d82\u0d9a\u0dcf\u0dc0 \u0d87\u0dad\u0dd4\u0dc5\u0da7 \u0d9c\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca. \u0d8a\u0da7\u0dad\u0dca \u0dc0\u0da9\u0dcf \u0dc0\u0dd0\u0daf\u0d9c\u0dad\u0dca \u0dc0\u0db1\u0dca\u0db1\u0dda \u0db1\u0dd2\u0dbb\u0dd2\u0dad\u0daf\u0dd2\u0d9c \u0d86\u0dc3\u0dd2\u0dba\u0dcf\u0dc0\u0dd9\u0db1\u0dca \u0d91\u0db1 \u0db7\u0dcf\u0dab\u0dca\u0da9 \u0db1\u0dd0\u0dc0\u0dad \u0db6\u0dd9\u0d82\u0d9c\u0dcf\u0dbd \u0db6\u0ddc\u0d9a\u0dca\u0d9a\u0dda \u0db4\u0dd2\u0dc4\u0dd2\u0da7\u0dd2 \u0d85\u0db1\u0dd9\u0d9a\u0dca \u0dbb\u0da7\u0dc0\u0dbd\u0dca\u0dc0\u0dbd \u0d89\u0db1\u0dca\u0daf\u0dd2\u0dba\u0dcf\u0dc0, \u0db6\u0d82\u0d9c\u0dca\u0dbd\u0dcf\u0daf\u0dda\u0dc1\u0dba \u0dc0\u0dd0\u0db1\u0dd2 \u0dbb\u0da7\u0dc0\u0dbd\u0da7 \u0d86\u0db4\u0dc4\u0dd4 \u0db4\u0dca\u200d\u0dbb\u0dad\u0dd2 \u0d85\u0db4\u0db1\u0dba\u0db1\u0dba \u0d9a\u0dbb\u0db1\u0dca\u0db1 \u0db4\u0dd4\u0dc5\u0dd4\u0dc0\u0db1\u0dca.",
    "\"\u0db1\u0db8\u0dd4\u0dad\u0dca \u0d85\u0daf \u0dc0\u0dd9\u0db1\u0d9a\u0ddc\u0da7 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d8b\u0db4\u0d9a\u0dca\u200d\u0dbb\u0db8\u0dd2\u0d9a \u0dc0\u0dc1\u0dba\u0dd9\u0db1\u0dca \u0dc0\u0dd2\u0dc1\u0dcf\u0dbd \u0db6\u0dbd\u0db4\u0dd1\u0db8\u0d9a\u0dca \u0d91\u0dbd\u0dca\u0dbd \u0d9a\u0dbb\u0db1\u0dca\u0db1\u0dda \u0db1\u0dd0\u0dc4\u0dd0. \u0d92\u0d9a\u0da7 \u0db4\u0dca\u200d\u0dbb\u0db0\u0dcf\u0db1 \u0dc4\u0dda\u0dad\u0dd4\u0dc0 \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0dc0\u0dbb\u0dcf\u0dba \u0dba\u0dd2. \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0dc0\u0dbb\u0dcf\u0dba \u0dad\u0dd2\u0db6\u0dd9\u0db1 \u0db1\u0dd2\u0dc3\u0dcf \u0dc3\u0dcf\u0db8\u0dcf\u0db1\u0dca\u200d\u0dba\u0dba\u0db1\u0dca \u0db1\u0dde\u0d9a\u0dcf\u0dc0\u0dbd\u0da7 \u0dc3\u0dd2\u0dba \u0d9c\u0db8\u0db1\u0dca \u0db8\u0dcf\u0dbb\u0dca\u0d9c\u0dba\u0dd9\u0db1\u0dca \u0d89\u0dc4\u0dc5\u0da7 \u0d9c\u0db8\u0db1\u0dca \u0db1\u0ddc\u0d9a\u0ddc\u0da7 \u0d9a\u0dcf\u0dbd\u0dba \u0d89\u0dad\u0dd2\u0dbb\u0dd2\u0d9a\u0dbb \u0d9c\u0dd0\u0db1\u0dd3\u0db8\u0da7 \u0dc4\u0dd0\u0d9a\u0dd2\u0dba\u0dcf\u0dc0 \u0db4\u0dc0\u0dad\u0dd2\u0db1\u0dc0\u0dcf.",
    "\"\u0db1\u0db8\u0dd4\u0dad\u0dca \u0d89\u0db1\u0dca\u0daf\u0dd2\u0dba\u0dcf\u0dc0\u0da7 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba \u0dc0\u0dd0\u0daf\u0d9c\u0dad\u0dca \u0dc0\u0dd9\u0db1\u0dc0\u0dcf. \u0db8\u0ddc\u0d9a\u0daf \u0da0\u0dd3\u0db1\u0dba\u0dda BRICS \u0d9a\u0dd2\u0dba\u0db1 \u0dc3\u0dd0\u0dbd\u0dd0\u0dc3\u0dca\u0db8 \u0db6\u0dd0\u0dbd\u0dd4\u0dc0\u0db8 \u0db4\u0dda\u0db1 \u0daf\u0dd9\u0dba\u0d9a\u0dca \u0dad\u0db8\u0dba\u0dd2, \u0d92\u0d9c\u0ddc\u0dbd\u0dca\u0dbd\u0db1\u0dca\u0d9c\u0dda \u0db6\u0d82\u0d9c\u0dca\u0dbd\u0dcf\u0daf\u0dda\u0dc1\u0dba\u0dda \u0dc0\u0dbb\u0dcf\u0dba\u0d9a\u0dca \u0dad\u0dd2\u0db6\u0dd9\u0db1\u0dc0\u0dcf, \u0db4\u0dcf\u0d9a\u0dd2\u0dc3\u0dca\u0dae\u0dcf\u0db1\u0dba\u0dda \u0dc0\u0dbb\u0dcf\u0dba\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf, \u0dbd\u0d82\u0d9a\u0dcf\u0dc0\u0dda \u0db4\u0dc4\u0dc5\u0da7 \u0dc0\u0dd9\u0db1\u0dca\u0db1 \u0dc4\u0db8\u0dca\u0db6\u0db1\u0dca\u0dad\u0ddc\u0da7 \u0dc0\u0dbb\u0dcf\u0dba\u0d9a\u0dca \u0dad\u0dd2\u0dba\u0dd9\u0db1\u0dc0\u0dcf. \u0dc3\u0dd2\u0dad\u0dd2\u0dba\u0db8\u0d9a\u0dca \u0d85\u0dbb\u0db1\u0dca \u0db6\u0dd0\u0dbd\u0dd4\u0dc0\u0ddc\u0dad\u0dca \u0db8\u0dda \u0dc0\u0dbb\u0dcf\u0dba\u0db1\u0dca \u0dad\u0dd4\u0db1\u0dda \u0db4\u0dd2\u0dc4\u0dd2\u0da7\u0dd3\u0db8 \u0dad\u0dca\u200d\u0dbb\u0dd2\u0d9a\u0ddd\u0dab\u0dba\u0d9a\u0dca \u0dc0\u0d9c\u0dda. \u0db8\u0dda\u0d9a\u0dd9\u0db1\u0dca \u0dc3\u0db8\u0dca\u0db4\u0dd6\u0dbb\u0dca\u0dab\u0dba\u0dd9\u0db1\u0dca \u0d89\u0db1\u0dca\u0daf\u0dd2\u0dba\u0dcf\u0dc0 \u0dc0\u0da7 \u0d9a\u0dbb\u0dbd\u0dcf \u0dad\u0dd2\u0dba\u0dd9\u0db1\u0dca\u0db1\u0dda. \u0d92\u0d9a \u0d89\u0db1\u0dca\u0daf\u0dd2\u0dba\u0dcf\u0dc0\u0da7 \u0db8\u0dcf\u0db1\u0dc3\u0dd2\u0d9a\u0dc0 \u0dbd\u0ddc\u0d9a\u0dd4 \u0db6\u0dbd\u0db4\u0dd1\u0db8\u0d9a\u0dca \u0d87\u0dad\u0dd2 \u0d9a\u0dbb\u0dbd\u0dcf \u0dad\u0dd2\u0dba\u0db1\u0dc0\u0dcf.",
    "\"\u0db8\u0dda \u0db1\u0dd2\u0dc3\u0dcf \u0d89\u0db1\u0dca\u0daf\u0dd2\u0dba\u0dcf\u0dc0\u0da7 \u0db6\u0ddc\u0dc4\u0ddc\u0db8 \u0dc0\u0dd0\u0daf\u0d9c\u0dad\u0dca \u0dc3\u0dca\u0dae\u0dcf\u0db1\u0dba\u0d9a\u0dca \u0dc0\u0dd9\u0db1\u0dc0\u0dcf \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba. \u0d92, \u0db4\u0dca\u200d\u0dbb\u0dc0\u0dcf\u0dc4\u0db1\u0dba\u0da7 \u0dc4\u0ddd \u0db7\u0dcf\u0dab\u0dca\u0da9 \u0dc4\u0dd4\u0dc0\u0db8\u0dcf\u0dbb\u0dd4\u0dc0\u0da7 \u0db1\u0dd9\u0db8\u0dd9\u0dba\u0dd2, \u0d94\u0dc0\u0dd4\u0db1\u0dca\u0da7 \u0db8\u0dcf\u0db1\u0dc3\u0dd2\u0d9a \u0d85\u0dc3\u0dca\u0dc0\u0dd0\u0dc3\u0dd2\u0dbd\u0dca\u0dbd\u0d9a\u0dca \u0dc0\u0dd9\u0db1\u0dc0\u0dcf \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dbd\u0db6\u0dcf \u0d9c\u0dd0\u0db1\u0dd3\u0db8 \u0dad\u0dd4\u0dc5\u0dd2\u0db1\u0dca,\" \u0d86\u0da0\u0dcf\u0dbb\u0dca\u0dba \u0d9a\u0dd4\u0dbd\u0dad\u0dd4\u0d82\u0d9c \u0db4\u0dd0\u0dc0\u0dc3\u0dd4\u0dc0\u0dda \u0dba.",
    "\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d9a\u0dda\u0db1\u0dca\u0daf\u0dca\u200d\u0dbb \u0d9a\u0dbb \u0d9c\u0db1\u0dd2\u0db8\u0dd2\u0db1\u0dca \u0d86\u0dbb\u0dca\u0dae\u0dd2\u0d9a \u0d9a\u0ddc\u0dbb\u0dd2\u0da9\u0ddd\u0dc0\u0d9a\u0dca \u0db6\u0dd2\u0dc4\u0dd2 \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf 2019 \u0dc0\u0dbb\u0dca\u0dc2\u0dba\u0dda \u0daf\u0dd3 \u0d87\u0db8\u0dd9\u0dbb\u0dd2\u0d9a\u0dcf\u0dc0 \u0dc0\u0dd2\u0dc3\u0dd2\u0db1\u0dca MCC \u0dba\u0ddd\u0da2\u0db1\u0dcf\u0dc0 \u0d89\u0daf\u0dd2\u0dbb\u0dd2\u0db4\u0dad\u0dca \u0d9a\u0dbb\u0db1\u0dd4 \u0dbd\u0dd0\u0db6\u0dd4\u0dc0\u0dda \u0da9\u0ddc\u0dbd\u0dbb\u0dca \u0db8\u0dd2\u0dbd\u0dd2\u0dba\u0db1 480\u0d9a \u0d86\u0dba\u0ddd\u0da2\u0db1\u0dba\u0d9a\u0dca \u0daf \u0dc3\u0db8\u0d9c\u0dd2\u0db1\u0dca\u0dba.",
    "\u0d91\u0db8 \u0d9c\u0dd2\u0dc0\u0dd2\u0dc3\u0dd4\u0db8\u0da7 \u0d85\u0db1\u0dd4\u0dc0 \u0db4\u0dca\u200d\u0dbb\u0db0\u0dcf\u0db1 \u0d8b\u0db4 \u0dc0\u0dca\u200d\u0dba\u0dcf\u0db4\u0dd8\u0dad\u0dd2 \u0daf\u0dd9\u0d9a\u0d9a\u0dca \u0db1\u0db8\u0dca \u0d9a\u0dbb \u0dad\u0dd2\u0db6\u0dd6 \u0d85\u0dad\u0dbb, \u0d92\u0dc0\u0dcf \u0db1\u0db8\u0dca \u0db4\u0dca\u200d\u0dbb\u0dc0\u0dcf\u0dc4\u0db1 \u0dc3\u0dc4 \u0d89\u0da9\u0db8\u0dca \u0db4\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba\u0dba\u0dd2.",
    "\u0db4\u0dca\u200d\u0dbb\u0dc0\u0dcf\u0dc4\u0db1 \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0dba\u0da7\u0dad\u0dda \u0d9a\u0ddc\u0dc5\u0db9 \u0dc3\u0dc4 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d85\u0dad\u0dbb \u0db8\u0dcf\u0dbb\u0dca\u0d9c \u0db4\u0daf\u0dca\u0db0\u0dad\u0dd2\u0dba \u0dc3\u0d82\u0dc0\u0dbb\u0dca\u0db0\u0db1\u0dba \u0db8\u0dd9\u0db1\u0dca\u0db8 \u0db8\u0d9f\u0dd3 \u0db4\u0dca\u200d\u0dbb\u0dc0\u0dcf\u0dc4\u0db1 \u0dc3\u0dda\u0dc0\u0dcf\u0dc0 \u0daf\u0dd2\u0dba\u0dd4\u0dab\u0dd4 \u0d9a\u0dd2\u0dbb\u0dd2\u0db8 \u0dba\u0ddd\u0da2\u0db1\u0dcf\u0dc0\u0dda \u0d87\u0dad\u0dd4\u0dc5\u0dad\u0dca \u0dc0\u0dd2\u0dba.",
    "\u0d89\u0da9\u0db8\u0dca \u0db4\u0dca\u200d\u0dbb\u0dad\u0dd2\u0dc3\u0d82\u0dc3\u0dca\u0d9a\u0dbb\u0dab \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0dba\u0da7\u0dad\u0dda \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0dc3\u0dd2\u0da7 \u0d9a\u0ddc\u0dc5\u0db9 \u0daf\u0d9a\u0dca\u0dc0\u0dcf \u0d86\u0dbb\u0dca\u0dae\u0dd2\u0d9a \u0d9a\u0ddc\u0dbb\u0dd2\u0da9\u0ddd\u0dc0\u0d9a\u0dca \u0d89\u0daf\u0dd2\u0d9a\u0dd2\u0dbb\u0dd3\u0db8\u0da7 \u0dba\u0ddd\u0da2\u0db1\u0dcf \u0dc0\u0dd2\u0dba.",
    "\u0d9a\u0dd9\u0dc3\u0dda \u0dc0\u0dd4\u0dc0 \u0daf, \u0d91\u0dc0\u0d9a\u0da7 \u0da2\u0db1\u0dcf\u0db0\u0dd2\u0db4\u0dad\u0dd2\u0dc0 \u0dc3\u0dd2\u0da7\u0dd2 \u0d9c\u0ddd\u0da8\u0dcf\u0db7\u0dba \u0dbb\u0dcf\u0da2\u0db4\u0d9a\u0dca\u0dc2 \u0db4\u0dca\u200d\u0dbb\u0db8\u0dd4\u0d9b \u0dbb\u0da2\u0dba \u0d91\u0db8 \u0d9c\u0dd2\u0dc0\u0dd2\u0dc3\u0dd4\u0db8 \u0db4\u0dca\u200d\u0dbb\u0dad\u0dd2\u0d9a\u0dca\u0dc2\u0dda\u0db4 \u0d9a\u0dbb\u0db1\u0dd4 \u0dbd\u0dd0\u0db6\u0dd3\u0dba.",
    "\u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0dc3\u0dc4\u0dba \u0d87\u0dad\u0dd2\u0dc0 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0db6\u0dbd\u0dc1\u0d9a\u0dca\u0dad\u0dd2 \u0d9a\u0dda\u0db1\u0dca\u0daf\u0dca\u200d\u0dbb\u0dc3\u0dca\u0dae\u0dcf\u0db1\u0dba\u0d9a\u0dca \u0dbd\u0dd9\u0dc3 \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8 \u0dc3\u0dc4 \u0d9a\u0dbb\u0dca\u0db8\u0dcf\u0db1\u0dca\u0dad \u0dc3\u0dc4 \u0d85\u0db1\u0dd9\u0d9a\u0dd4\u0dad\u0dca \u0d86\u0dbb\u0dca\u0dae\u0dd2\u0d9a \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0d9a\u0db8\u0dca \u0dc3\u0db3\u0dc4\u0dcf \u0daf \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0d9a\u0dda\u0db1\u0dca\u0daf\u0dca\u200d\u0dbb\u0dc3\u0dca\u0dae\u0dcf\u0db1\u0dba\u0d9a\u0dca \u0db6\u0dc0\u0da7 \u0db4\u0dad\u0dca \u0d9a\u0dbb \u0d9c\u0dd0\u0db1\u0dd3\u0db8 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0\u0dda \u0dad\u0dd3\u0dbb\u0dab\u0dcf\u0dad\u0dca\u0db8\u0d9a \u0d89\u0dbd\u0d9a\u0dca\u0d9a\u0dba\u0d9a\u0dca \u0dc0\u0db1 \u0db6\u0dc0 \u0da2\u0db1\u0dcf\u0db0\u0dd2\u0db4\u0dad\u0dd2 \u0dbb\u0db1\u0dd2\u0dbd\u0dca \u0dc0\u0dd2\u0d9a\u0dca\u200d\u0dbb\u0db8\u0dc3\u0dd2\u0d82\u0dc4 \u0db4\u0dc3\u0dd4\u0d9c\u0dd2\u0dba \u0daf\u0dcf \u0db4\u0dd0\u0dc0\u0dc3\u0dd4\u0dc0\u0dda \u0dba.",
    "\u0d92 \u0d85\u0db1\u0dd4\u0dc0, \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0dc3\u0d82\u0dc0\u0dbb\u0dca\u0db0\u0db1\u0dba \u0dc3\u0db8\u0dca\u0db6\u0db1\u0dca\u0db0\u0dba\u0dd9\u0db1\u0dca \u0d89\u0daf\u0dd2\u0dbb\u0dd2\u0db4\u0dad\u0dca \u0dc0\u0dd6 \u0d9c\u0dd2\u0dc0\u0dd2\u0dc3\u0dd4\u0db8\u0dca \u0dc4\u0dd2 \u0d85\u0db1\u0dca\u0dad\u0dbb\u0dca\u0d9c\u0dad\u0dba\u0db1\u0dca \u0db4\u0dc4\u0dad \u0daf\u0dd0\u0d9a\u0dca\u0dc0\u0dda:",
    "\u0d89\u0db1\u0dca\u0daf\u0dd3\u0dba \u0dbb\u0da2\u0dba \u0dc3\u0db8\u0d9c \u0d91\u0dc5\u0db9\u0dd9\u0db1 \u0dbd\u0daf \u0d9c\u0dd2\u0dc0\u0dd2\u0dc3\u0dd4\u0db8\u0dca\u0dc0\u0dbd\u0da7 \u0d85\u0db1\u0dd4\u0dc0 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc0\u0dbb\u0dcf\u0dba \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8\u0da0\u0dd9\u0db1\u0dca\u0db1\u0dcf\u0dba\u0dd2 \u0dc3\u0dd2\u0da7 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0da0\u0dba\u0dd2\u0db1\u0dcf \u0db6\u0dda \u0d9c\u0dd4\u0dc0\u0db1\u0dca \u0dad\u0ddc\u0da7\u0dd4\u0db4\u0ddc\u0dc5 \u0d85\u0dad\u0dbb \u0dc3\u0dd8\u0da2\u0dd4 \u0d9c\u0dd4\u0dc0\u0db1\u0dca \u0d9c\u0db8\u0db1\u0dca \u0d86\u0dbb\u0db8\u0dca\u0db7 \u0d9a\u0dd2\u0dbb\u0dd3\u0db8\u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba\u0dda \u0dc0\u0dd0\u0dc0\u0dca \u0d9c\u0ddc\u0dc0\u0dd2\u0db4\u0dc5 \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8\u0dda \u0d85\u0d9b\u0dab\u0dca\u0da9 \u0dc3\u0dc4\u0dba\u0ddd\u0d9c\u0dd3\u0dad\u0dcf\u0dc0 \u0d91\u0db8 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0d85\u0db1\u0dca\u200d\u0dba\u0ddd\u0db1\u0dca\u200d\u0dba \u0dc0\u0dc1\u0dba\u0dd9\u0db1\u0dca \u0dc0\u0dcf\u0dc3\u0dd2\u0daf\u0dcf\u0dba\u0d9a \u0dc3\u0dc4\u0dba\u0ddd\u0d9c\u0dd2\u0dad\u0dcf \u0dc0\u0dca\u200d\u0dba\u0dcf\u0db4\u0dd8\u0dad\u0dd2 \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8\u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0dc3\u0dd2\u0da7 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dc3\u0dc4 \u0d9a\u0ddc\u0dc5\u0db9 \u0dc0\u0dbb\u0dcf\u0dba\u0db1\u0dca \u0dc0\u0dd9\u0dad \u0d9c\u0ddc\u0da9\u0db6\u0dd2\u0db8\u0dca \u0db4\u0dca\u200d\u0dbb\u0dc0\u0dda\u0dc1 \u0db8\u0dcf\u0dbb\u0dca\u0d9c \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0dc3\u0dc4 \u0d89\u0db1\u0dca\u0daf\u0dd2\u0dba\u0dcf\u0dc0 \u0d85\u0dad\u0dbb \u0d9c\u0ddc\u0da9\u0db6\u0dd2\u0db8\u0dca \u0dc3\u0db8\u0dca\u0db6\u0db1\u0dca\u0db0\u0dad\u0dcf\u0dc0\u0d9a\u0dca \u0d87\u0dad\u0dd2 \u0d9a\u0dd2\u0dbb\u0dd3\u0db8\u0d9a\u0dbb\u0dca\u0db8\u0dcf\u0db1\u0dca\u0dad, \u0db6\u0dbd\u0dc1\u0d9a\u0dca\u0dad\u0dd2 \u0dc3\u0dc4 \u0d86\u0dbb\u0dca\u0dae\u0dd2\u0d9a \u0d9a\u0dca\u200d\u0dbb\u0dd2\u0dba\u0dcf\u0d9a\u0dcf\u0dbb\u0d9a\u0db8\u0dca\u0dc0\u0dbd \u0da2\u0dcf\u0dad\u0dd2\u0d9a \u0dc4\u0dcf \u0d9a\u0dbd\u0dcf\u0db4\u0dd3\u0dba \u0d9a\u0dda\u0db1\u0dca\u0daf\u0dca\u200d\u0dbb\u0dc3\u0dca\u0dae\u0dcf\u0db1\u0dba\u0d9a\u0dca \u0dbd\u0dd9\u0dc3 \u0dad\u0dca\u200d\u0dbb\u0dd2\u0d9a\u0dd4\u0dab\u0dcf\u0db8\u0dbd\u0dba \u0dad\u0dc0\u0daf\u0dd4\u0dbb\u0da7\u0dad\u0dca \u0dc3\u0d82\u0dc0\u0dbb\u0dca\u0db0\u0db1\u0dba \u0d9a\u0dd2\u0dbb\u0dd3\u0db8\u0dc3\u0dcf\u0db8\u0dca\u0db4\u0dd6\u0dbb\u0dca \u0dc3\u0dd6\u0dbb\u0dca\u0dba \u0db6\u0dbd\u0dc1\u0d9a\u0dca\u0dad\u0dd2 \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0dc3\u0dc4 \u0daf\u0dca\u200d\u0dbb\u0dc0\u0dd3\u0d9a\u0dd8\u0dad \u0dc3\u0dca\u0dc0\u0db7\u0dcf\u0dc0\u0dd2\u0d9a \u0dc0\u0dcf\u0dba\u0dd4 (LNG) \u0dba\u0da7\u0dd2\u0dad\u0dbd \u0db4\u0dc4\u0dc3\u0dd4\u0d9a\u0db8\u0dca \u0db4\u0dd2\u0dc5\u0dd2\u0db6\u0db3\u0dc0 \u0d87\u0dad\u0dd2\u0d9a\u0dbb\u0d9c\u0dad\u0dca \u0d91\u0d9a\u0d9f\u0dad\u0dcf\u0dc0 \u0d9a\u0dca\u200d\u0dbb\u0dd2\u0dba\u0dcf\u0dc0\u0da7 \u0db1\u0dd0\u0d82\u0dc0\u0dd3\u0db8 \u0d9a\u0da9\u0dd2\u0db1\u0db8\u0dca \u0d9a\u0dd2\u0dbb\u0dd3\u0db8\u0d89\u0db1\u0dca\u0daf\u0dd2\u0dba\u0dcf\u0dc0\u0dda \u0daf\u0d9a\u0dd4\u0dab\u0dd4 \u0db4\u0dca\u200d\u0dbb\u0daf\u0dda\u0dc1\u0dba\u0dda \u0dc3\u0dd2\u0da7 \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf\u0dc0 \u0daf\u0d9a\u0dca\u0dc0\u0dcf \u0db6\u0dc4\u0dd4 \u0db1\u0dd2\u0dc2\u0dca\u0db4\u0dcf\u0daf\u0db1 \u0d9b\u0db1\u0dd2\u0da2 \u0dad\u0dd9\u0dbd\u0dca \u0db1\u0dbd \u0db8\u0dcf\u0dbb\u0dca\u0d9c\u0dba\u0d9a\u0dca (multi-product petroleum pipeline) \u0d89\u0daf\u0dd2\u0d9a\u0dd2\u0dbb\u0dd3\u0db8 \u0dc3\u0db3\u0dc4\u0dcf \u0dc3\u0dc4\u0dba\u0ddd\u0d9c\u0dba\u0dd9\u0db1\u0dca \u0d9a\u0da7\u0dba\u0dd4\u0dad\u0dd4 \u0d9a\u0dd2\u0dbb\u0dd3\u0db8",
    "\u0d85\u0dc0\u0dd4\u0dbb\u0dcf \u0dbd\u0d82\u0d9a\u0dcf: '\u0db1\u0dd3\u0dad\u0dd2\u0dc0\u0dd2\u0dbb\u0ddd\u0db0\u0dd3 \u0d9a\u0ddd\u0db8\u0dcf\u0dbb\u0dd2\u0d9a\u0dcf \u0dc0\u0dca\u200d\u0dba\u0dcf\u0db4\u0dd8\u0dad\u0dd2\u0dba \u0dc3\u0d82\u0d9c\u0dd3\u0dad \u0dc3\u0d82\u0daf\u0dbb\u0dca\u0dc1\u0db1 \u0dc4\u0dbb\u0dc4\u0dcf \u0da2\u0db1\u0d9c\u0dad \u0d9a\u0dbb\u0db1\u0dca\u0db1 \u0dc4\u0daf\u0db1\u0dc0\u0dcf'",
    "\u0dad\u0dbb\u0dd2\u0db3\u0dd4 \u0d8b\u0da9\u0dd4\u0dc0\u0dbb\u0d9c\u0dd9\u0daf\u0dbb : '\u0d85\u0dad\u0dca\u0d85\u0da9\u0d82\u0d9c\u0dd4\u0dc0\u0da7 \u0d9c\u0dd9\u0db1 \u0d87\u0dad\u0dca\u0dad\u0dda \u0dc0\u0dca\u200d\u0dba\u0dc0\u0dc3\u0dca\u0dae\u0dcf\u0dc0\u0dd9\u0db1\u0dca \u0dc3\u0dd4\u0dbb\u0d9a\u0dca\u0dc2\u0dd2\u0dad \u0db7\u0dcf\u0dc2\u0dab\u0dba\u0dda \u0dc3\u0dc4 \u0db4\u0dca\u200d\u0dbb\u0d9a\u0dcf\u0dc1\u0db1\u0dba\u0dda \u0d85\u0dba\u0dd2\u0dad\u0dd2\u0dba \u0db7\u0dcf\u0dc0\u0dd2\u0dad \u0d9a\u0dd2\u0dbb\u0dd3\u0db8\u0dda\u0daf\u0dd3'"
  ]
}